<?xml version="1.0" encoding="UTF-8"?><rss version="2.0"
	xmlns:content="http://purl.org/rss/1.0/modules/content/"
	xmlns:wfw="http://wellformedweb.org/CommentAPI/"
	xmlns:dc="http://purl.org/dc/elements/1.1/"
	xmlns:atom="http://www.w3.org/2005/Atom"
	xmlns:sy="http://purl.org/rss/1.0/modules/syndication/"
	xmlns:slash="http://purl.org/rss/1.0/modules/slash/"
	>

<channel>
	<title>Читалня | Двата бука</title>
	<atom:link href="https://dvatabuka.eu/category/readingroom/feed/" rel="self" type="application/rss+xml" />
	<link>https://dvatabuka.eu/</link>
	<description>Новини и старини от света на книгите и литературата</description>
	<lastBuildDate>Mon, 08 Mar 2021 22:04:40 +0000</lastBuildDate>
	<language>bg-BG</language>
	<sy:updatePeriod>
	hourly	</sy:updatePeriod>
	<sy:updateFrequency>
	1	</sy:updateFrequency>
	
	<item>
		<title>Из &#8222;Стихове в паласките&#8220;</title>
		<link>https://dvatabuka.eu/%d0%b8%d0%b7-%d1%81%d1%82%d0%b8%d1%85%d0%be%d0%b2%d0%b5-%d0%b2-%d0%bf%d0%b0%d0%bb%d0%b0%d1%81%d0%ba%d0%b8%d1%82%d0%b5/</link>
		
		<dc:creator><![CDATA[Георги Стоянов]]></dc:creator>
		<pubDate>Sat, 09 May 2020 09:01:27 +0000</pubDate>
				<category><![CDATA[Цитати и откъси]]></category>
		<category><![CDATA["Стихове в паласките"]]></category>
		<category><![CDATA[Веселин Ханчев]]></category>
		<guid isPermaLink="false">http://dvatabuka.site/?p=11237</guid>

					<description><![CDATA[На Страцин под скалистия рът пропълзя, обкръжи ни врагът. Той ни блъска с оръдия два дни, той държи ни и жадни, и гладни, той ни мами, руга и ласка, та на всичко да махнем с ръка. Но мълчахме, покрили земята, без патрони, [...] <a href="https://dvatabuka.eu/%d0%b8%d0%b7-%d1%81%d1%82%d0%b8%d1%85%d0%be%d0%b2%d0%b5-%d0%b2-%d0%bf%d0%b0%d0%bb%d0%b0%d1%81%d0%ba%d0%b8%d1%82%d0%b5/" title="Из &#8222;Стихове в паласките&#8220;" class="read-more">Виж още ...</a>]]></description>
										<content:encoded><![CDATA[
<div class="wp-block-image"><figure class="alignright size-medium"><img fetchpriority="high" decoding="async" width="350" height="594" src="https://dvatabuka.eu/wp-content/uploads/2020/05/Veselin_Hanchev_01-350x594.jpg" alt="" class="wp-image-11238" srcset="https://dvatabuka.eu/wp-content/uploads/2020/05/Veselin_Hanchev_01-350x594.jpg 350w, https://dvatabuka.eu/wp-content/uploads/2020/05/Veselin_Hanchev_01-220x374.jpg 220w, https://dvatabuka.eu/wp-content/uploads/2020/05/Veselin_Hanchev_01.jpg 589w" sizes="(max-width: 350px) 100vw, 350px" /></figure></div>



<p>На Страцин под скалистия рът</p>



<p>пропълзя, обкръжи ни врагът.</p>



<p>Той ни блъска с оръдия два дни,</p>



<p>той държи ни и жадни, и гладни,</p>



<p>той ни мами, руга и ласка,</p>



<p>та на всичко да махнем с ръка.</p>



<p>Но мълчахме, покрили земята,</p>



<p>без патрони, в горещия вятър,</p>



<p>но мълчахме, опрели в пръстта</p>



<p>упоритите наши уста.</p>



<p>Но мълчаха, от болка стопени,</p>



<p>даже нашите тежко ранени,</p>



<p>та врага да не чуе от тях</p>



<p>нито стон, нито дума на страх.</p>



<p>Тъй лежахме — и мъртви, и живи, —</p>



<p>обгорени с барут, мълчаливи,</p>



<p>неподвижни на голия рът.</p>



<p>И пред нас не изтрая врагът.</p>



<p>Не изтрая, побягна изплашен</p>



<p>от гласа ти, мълчание наше!</p>
]]></content:encoded>
					
		
		
			</item>
		<item>
		<title>Прозорецът на мълчанието</title>
		<link>https://dvatabuka.eu/%d0%bf%d1%80%d0%be%d0%b7%d0%be%d1%80%d0%b5%d1%86%d1%8a%d1%82-%d0%bd%d0%b0-%d0%bc%d1%8a%d0%bb%d1%87%d0%b0%d0%bd%d0%b8%d0%b5%d1%82%d0%be/</link>
		
		<dc:creator><![CDATA[Георги Стоянов]]></dc:creator>
		<pubDate>Sun, 05 Jan 2020 16:48:34 +0000</pubDate>
				<category><![CDATA[Коментари]]></category>
		<category><![CDATA[Николай Милчев]]></category>
		<guid isPermaLink="false">http://dvatabuka.site/?p=11090</guid>

					<description><![CDATA[Разбирам любовта, по-скоро интереса и любопитството, на хората към неколцина писатели, които в последните десетилетия са тикани напред. Писателите са известни, известни са и причините, заради които ги тикат. И прозорецът на българската литература вече е толкова стеснен, че само те – [...] <a href="https://dvatabuka.eu/%d0%bf%d1%80%d0%be%d0%b7%d0%be%d1%80%d0%b5%d1%86%d1%8a%d1%82-%d0%bd%d0%b0-%d0%bc%d1%8a%d0%bb%d1%87%d0%b0%d0%bd%d0%b8%d0%b5%d1%82%d0%be/" title="Прозорецът на мълчанието" class="read-more">Виж още ...</a>]]></description>
										<content:encoded><![CDATA[
<div class="wp-block-image"><figure class="alignright size-medium is-resized"><img decoding="async" src="https://dvatabuka.eu/wp-content/uploads/2020/02/zabranena_kniga-350x175.jpg" alt="" class="wp-image-11159" width="350" height="175" srcset="https://dvatabuka.eu/wp-content/uploads/2020/02/zabranena_kniga-350x175.jpg 350w, https://dvatabuka.eu/wp-content/uploads/2020/02/zabranena_kniga-700x350.jpg 700w, https://dvatabuka.eu/wp-content/uploads/2020/02/zabranena_kniga-220x110.jpg 220w, https://dvatabuka.eu/wp-content/uploads/2020/02/zabranena_kniga.jpg 900w" sizes="(max-width: 350px) 100vw, 350px" /></figure></div>



<p>Разбирам любовта, по-скоро интереса и любопитството, на хората към  неколцина писатели, които в последните десетилетия са тикани напред.  Писателите са известни, известни са и причините, заради които ги тикат. И  прозорецът на българската литература вече е толкова стеснен, че само те  – пет-шест дами и господа, имат право на лица, очи и глътки въздух.  Никой друг.</p>



<p>Добре – нови времена, нови естетически господства, нови фаворити. Това е обяснимо.</p>



<p>Но обяснимо ли е хората, които се  прехласват пред тези буквени полубожества, нито един път да не ги  попитат: Какво ще кажете за черния като въглища въздух, какво мислите за  напуканото като изсъхнала кожа дъно на язовир „Студена“, какво мислите  за планините от боклуци, с които ни затрупват от Европа, какво мислите  за бедността, за страданията и безизходицата, за изчезналите от земите  ни българи? Какво мислите въобще за живота.</p>



<p>Никой не ги пита нищо такова. А и те не смеят да гъкнат, защото край с  наградите, край с дитирамбите и лигавениците по телевизорите, край с  преводите, край с парфюмените светове и хвалби.</p>



<p>И знаете ли защо тези посочени за най-баш сегашни писатели си мълчат?  Мълчат си, защото знаят, че като си прехапват езиците, най-много ги  пускат да говорят и най-много ги харесват.</p>



<p>Гледам ги тези словесни дами и господа какви коледни и новогодишни  пожелания и послания изпращат, как се тревожат за здравето, живота и  бита на хората, как стискат палци от София, Пловдив, Каспичан или  чужбина за успеха на татковината. Милите тартюфовци, милите ми умрели  лисици – уж за всичко ги е грижа, а ги е грижа само да не настъпят по  мазола някой мандарин на издателство, на министерство, на държава. И все  го докарват до нещо битово – да се видим, да се прегърнем, да се  погледнем, да се целунем два-три пъти и да се обичаме. По-нататък – не. И  колкото повече не казват нищо, толкова повече ги катерят по Стълбата на  Смирненски – бутат ги с две ръце нагоре по Стълбата и няма свършване.</p>



<p>Аз това не го разбирам и ме е срам. Срам ме е, че тези, които трябва да  измислят нови светове, думи и метафори, си измислиха мълчание и го  осребряват. И селекцията за успех ще става още по-тежка, а критериите –  още по-прости – да не се разбира много какво пишеш и да се разбира, че  винаги ще си траеш. И тогава – я в учебник, я в читанка, я в някоя  награда можеш да скочиш.</p>



<p> А на черния креп, на който му викаме въздух – майната му, на жаждата – майната ѝ, на боклуците и на отровите – майната им. </p>



<p>Българската литература обаче е голяма  и защото писателите ѝ никога не са мълчали. Никога. Ама сега за сега –  майната ѝи&nbsp; на истинската голяма българска литература.</p>



<p>Важното е да сме на прозореца и да се пъчим.</p>



<p><em>Източник: </em><a href="http://nikolaymilchev.com"><em>nikolaymilchev.com</em></a></p>
]]></content:encoded>
					
		
		
			</item>
		<item>
		<title>Жените трябва да бъдат обичани, не разбирани</title>
		<link>https://dvatabuka.eu/%d0%b6%d0%b5%d0%bd%d0%b8%d1%82%d0%b5-%d1%82%d1%80%d1%8f%d0%b1%d0%b2%d0%b0-%d0%b4%d0%b0-%d0%b1%d1%8a%d0%b4%d0%b0%d1%82-%d0%be%d0%b1%d0%b8%d1%87%d0%b0%d0%bd%d0%b8-%d0%bd%d0%b5-%d1%80%d0%b0%d0%b7%d0%b1/</link>
					<comments>https://dvatabuka.eu/%d0%b6%d0%b5%d0%bd%d0%b8%d1%82%d0%b5-%d1%82%d1%80%d1%8f%d0%b1%d0%b2%d0%b0-%d0%b4%d0%b0-%d0%b1%d1%8a%d0%b4%d0%b0%d1%82-%d0%be%d0%b1%d0%b8%d1%87%d0%b0%d0%bd%d0%b8-%d0%bd%d0%b5-%d1%80%d0%b0%d0%b7%d0%b1/#respond</comments>
		
		<dc:creator><![CDATA[Георги Стоянов]]></dc:creator>
		<pubDate>Tue, 15 Oct 2019 21:12:50 +0000</pubDate>
				<category><![CDATA[Цитати и откъси]]></category>
		<category><![CDATA[Оскар Уайлд]]></category>
		<guid isPermaLink="false">http://dvatabuka.site/?p=2031</guid>

					<description><![CDATA[На 16 октомври 1854 г. е роден ирландският писател, драматург и поет Оскар Уайлд. В днешно време младите хора си въобразяват, че парите са всичко, а когато остареят, вече го знаят със сигурност. В добрите стари времена книгите са се пишели от [...] <a href="https://dvatabuka.eu/%d0%b6%d0%b5%d0%bd%d0%b8%d1%82%d0%b5-%d1%82%d1%80%d1%8f%d0%b1%d0%b2%d0%b0-%d0%b4%d0%b0-%d0%b1%d1%8a%d0%b4%d0%b0%d1%82-%d0%be%d0%b1%d0%b8%d1%87%d0%b0%d0%bd%d0%b8-%d0%bd%d0%b5-%d1%80%d0%b0%d0%b7%d0%b1/" title="Жените трябва да бъдат обичани, не разбирани" class="read-more">Виж още ...</a>]]></description>
										<content:encoded><![CDATA[<p><img decoding="async" class="alignleft wp-image-2032 size-thumbnail" src="https://dvatabuka.eu/wp-content/uploads/2014/11/Oscar_Wilde_Sarony-220x368.jpg" alt="Oscar_Wilde_Sarony" width="220" height="368" srcset="https://dvatabuka.eu/wp-content/uploads/2014/11/Oscar_Wilde_Sarony-220x368.jpg 220w, https://dvatabuka.eu/wp-content/uploads/2014/11/Oscar_Wilde_Sarony.jpg 250w" sizes="(max-width: 220px) 100vw, 220px" />На 16 октомври 1854 г. е роден ирландският писател, драматург и поет Оскар Уайлд.</p>
<p><strong>В днешно време младите хора си въобразяват, че парите са всичко, а когато остареят, вече го знаят със сигурност.</strong></p>
<p><strong>В добрите стари времена книгите са се пишели от писателите, а ги четели всички; сега книги пишат всички, но никой не чете.</strong></p>
<p><strong>Всеки може да е съпричастен със страданията на приятел, но е необходима много фина душа, за да си съпричастен и с успехите му.</strong></p>
<p><strong>Всички велики идеи са опасни.</strong></p>
<p><strong>Всички мъже са чудовища. На жените не им остава нищо друго, освен да ги хранят по-добре.</strong></p>
<p><strong>Всички сме в канавката, но някои от нас гледат към звездите.</strong></p>
<p><strong>Въпросите никога не са нескромни. За разлика от отговорите.</strong></p>
<p><strong>Да се влюбиш в себе си е началото на една доживотна любов.</strong></p>
<p><strong>Да си естествен е поза, която дразни хората повече от всички други.</strong></p>
<p><img loading="lazy" decoding="async" class="alignright wp-image-8146 size-thumbnail" src="https://dvatabuka.eu/wp-content/uploads/2015/10/Oscar-Wilde3-220x314.jpg" alt="kinopoisk.ru" width="220" height="314" srcset="https://dvatabuka.eu/wp-content/uploads/2015/10/Oscar-Wilde3-220x314.jpg 220w, https://dvatabuka.eu/wp-content/uploads/2015/10/Oscar-Wilde3-350x499.jpg 350w, https://dvatabuka.eu/wp-content/uploads/2015/10/Oscar-Wilde3-700x998.jpg 700w, https://dvatabuka.eu/wp-content/uploads/2015/10/Oscar-Wilde3.jpg 1000w" sizes="auto, (max-width: 220px) 100vw, 220px" /></p>
<p><strong>Действията са първата трагедия в живота, а думите — втората. По-жестоката е на думите. Те нямат милост.</strong></p>
<p><strong>Днес хората знаят цената на всичко, но не и стойността на каквото и да било.</strong></p>
<p><strong>Душата се ражда стара и постепенно се подмладява. Това е комичната страна на живота. Тялото се ражда младо и постепенно остарява. Това е трагичната страна на живота.</strong></p>
<p><strong>Единственият начин да се отървеш от изкушението е да му се отдадеш.</strong></p>
<p><strong>Жената с минало няма бъдеще.</strong></p>
<p><strong>Жените никога нямат какво да кажат, но го казват по очарователен начин.</strong></p>
<p><strong>Жените се отнасят към нас, мъжете, така, както човечеството към боговете си: те ни се кланят и ни досаждат, постоянно искайки нещо.</strong></p>
<p><strong>Жените трябва да бъдат обичани, не разбирани.</strong></p>
<p><strong>За да се запазят здравите отношения в семейството, бащата не трябва нито да се вижда, нито да се чува.</strong></p>
<p><strong><img loading="lazy" decoding="async" class="alignleft size-thumbnail wp-image-8147" src="https://dvatabuka.eu/wp-content/uploads/2015/10/Oscar-Wilde2-220x312.jpg" alt="Oscar Wilde2" width="220" height="312" srcset="https://dvatabuka.eu/wp-content/uploads/2015/10/Oscar-Wilde2-220x312.jpg 220w, https://dvatabuka.eu/wp-content/uploads/2015/10/Oscar-Wilde2.jpg 317w" sizes="auto, (max-width: 220px) 100vw, 220px" />Зад всяко изящно нещо, което е съществувало, е имало нещо трагично.</strong></p>
<p><strong>Има само едно нещо на света, по-лошо от това да говорят за теб, и то е да не говорят за теб.</strong></p>
<p><strong>Истината рядко е чиста и никога проста.</strong></p>
<p><strong>Когато бедността се промъква през вратата, любовта с едно плясване на крилата изхвръква през прозореца.</strong></p>
<p><strong>Когато някой е съгласен с мен, винаги имам впечатлението, че грeша!</strong></p>
<p><strong>Когато сме щастливи, винаги сме добри, но не винаги когато сме добри, сме щастливи.</strong></p>
<p><strong>Кой е беден, ако е обичан?</strong></p>
<p><strong>Любовта и лакомията оправдават всичко.</strong></p>
<p><strong>Малкото искреност е опасна, а многото искреност е абсолютно пагубна.</strong></p>
<p><strong>Мечтател е онзи, който намира пътя си само на лунна светлина. А наказанието му е, че съзира зората преди останалите хора.</strong></p>
<p><strong><img loading="lazy" decoding="async" class="alignleft size-thumbnail wp-image-8148" src="https://dvatabuka.eu/wp-content/uploads/2015/10/Oscar-Wilde4-220x151.jpg" alt="Oscar Wilde4" width="220" height="151" srcset="https://dvatabuka.eu/wp-content/uploads/2015/10/Oscar-Wilde4-220x151.jpg 220w, https://dvatabuka.eu/wp-content/uploads/2015/10/Oscar-Wilde4-350x240.jpg 350w, https://dvatabuka.eu/wp-content/uploads/2015/10/Oscar-Wilde4.jpg 600w" sizes="auto, (max-width: 220px) 100vw, 220px" />Мъжете се женят от скука, жените от любопитство. И едните и другите остават разочаровани.</strong></p>
<p><strong>Мъжът може да е щастлив с всяка жена, стига да не я обича.</strong></p>
<p><strong>На ергените трябва да се налагат тежки данъци. Не е справедливо някои хора да са по-щастливи от други.</strong></p>
<p><strong>На света съществуват само две трагедии, едната е да не получиш каквото си искал, другата е да го получиш.</strong></p>
<p><strong>Най-страшното нещо на света е скуката.</strong></p>
<p><strong>Не е страшно, че грешим. Страшното е, че повтаряме грешките си.</strong></p>
<p><strong>Никога не бива да се доверяваме на жена, която не крие годините си. Жена, която казва на колко е години, може да каже всичко.</strong></p>
<p><strong>Никога не отлагам за утре онова, което мога да свърша вдругиден.</strong></p>
<p><strong>Никой не е достатъчно богат, за да откупи миналото си.</strong></p>
<p><strong>Никоя цена не е достатъчно висока за едно ново усещане.</strong></p>
<p><strong>Нищо, което си струва да бъде научено, не може да бъде преподадено.</strong></p>
<p><strong>Образованите противоречат на другите, мъдрите &#8211; на себе си.</strong></p>
<p><strong>Обществото често прощава на престъпниците. Но не и на мечтателите.</strong></p>
<p><strong>Опит е името, с което много хора наричат грешките си.</strong></p>
<p><strong>По-скоро бих загубил най-добрия си приятел, отколкото най-лошия си враг. За да имаш приятели, трябва да бъдеш единствено добродушен, но ако останеш без врагове, значи си истински сиромах.</strong></p>
<p><strong>Приятелите си избирам по хубавата им външност, познатите си — заради доброто им име, а враговете си — заради техния ум. Човек трудно може да подбира съвсем точно враговете си. А сред моите врагове няма нито един глупак. Всички са достатъчно интелигентни и затова ме ценят.</strong></p>
<p><strong><img loading="lazy" decoding="async" class="alignleft size-thumbnail wp-image-8149" src="https://dvatabuka.eu/wp-content/uploads/2015/10/Oscar-Wilde5-220x144.jpg" alt="Oscar Wilde5" width="220" height="144" srcset="https://dvatabuka.eu/wp-content/uploads/2015/10/Oscar-Wilde5-220x144.jpg 220w, https://dvatabuka.eu/wp-content/uploads/2015/10/Oscar-Wilde5-350x230.jpg 350w, https://dvatabuka.eu/wp-content/uploads/2015/10/Oscar-Wilde5.jpg 640w" sizes="auto, (max-width: 220px) 100vw, 220px" />Работата е проклятието на пиещата класа.</strong></p>
<p><strong>Светът е сцена, но постановката е твърде слаба.</strong></p>
<p><strong>Съвестта и страхът са всъщност едно и също нещо. Съвестта е търговската марка. </strong></p>
<p><strong> </strong><strong>Харесвам мъже с бъдеще и жени с минало.</strong></p>
<p><strong>Циникът е човек, който знае цената на всичко и стойността на нищо.</strong></p>
<p><strong>Цялата прелест на миналото е, че е минало.</strong></p>
]]></content:encoded>
					
					<wfw:commentRss>https://dvatabuka.eu/%d0%b6%d0%b5%d0%bd%d0%b8%d1%82%d0%b5-%d1%82%d1%80%d1%8f%d0%b1%d0%b2%d0%b0-%d0%b4%d0%b0-%d0%b1%d1%8a%d0%b4%d0%b0%d1%82-%d0%be%d0%b1%d0%b8%d1%87%d0%b0%d0%bd%d0%b8-%d0%bd%d0%b5-%d1%80%d0%b0%d0%b7%d0%b1/feed/</wfw:commentRss>
			<slash:comments>0</slash:comments>
		
		
			</item>
		<item>
		<title>Мечта, която мечтаеш сам, е само мечта. Мечта, която мечтаем заедно, е реалност</title>
		<link>https://dvatabuka.eu/%d0%bc%d0%b5%d1%87%d1%82%d0%b0-%d0%ba%d0%be%d1%8f%d1%82%d0%be-%d0%bc%d0%b5%d1%87%d1%82%d0%b0%d0%b5%d1%88-%d1%81%d0%b0%d0%bc-%d0%b5-%d1%81%d0%b0%d0%bc%d0%be-%d0%bc%d0%b5%d1%87%d1%82%d0%b0-%d0%bc%d0%b5/</link>
					<comments>https://dvatabuka.eu/%d0%bc%d0%b5%d1%87%d1%82%d0%b0-%d0%ba%d0%be%d1%8f%d1%82%d0%be-%d0%bc%d0%b5%d1%87%d1%82%d0%b0%d0%b5%d1%88-%d1%81%d0%b0%d0%bc-%d0%b5-%d1%81%d0%b0%d0%bc%d0%be-%d0%bc%d0%b5%d1%87%d1%82%d0%b0-%d0%bc%d0%b5/#respond</comments>
		
		<dc:creator><![CDATA[Георги Стоянов]]></dc:creator>
		<pubDate>Tue, 08 Oct 2019 21:56:18 +0000</pubDate>
				<category><![CDATA[Цитати и откъси]]></category>
		<category><![CDATA[Джон Ленън]]></category>
		<guid isPermaLink="false">http://dvatabuka.site/?p=1671</guid>

					<description><![CDATA[На 9 октомври 1940 г. в Ливърпул е роден Джон Ленън. Музикант, художник, актьор и писател, той е една от най-влиятелните личности в попкултурата на XX век. През 1960 г. заедно с Пол Маккартни, Джордж Харисън и Стюърт Сътклиф поставят началото на [...] <a href="https://dvatabuka.eu/%d0%bc%d0%b5%d1%87%d1%82%d0%b0-%d0%ba%d0%be%d1%8f%d1%82%d0%be-%d0%bc%d0%b5%d1%87%d1%82%d0%b0%d0%b5%d1%88-%d1%81%d0%b0%d0%bc-%d0%b5-%d1%81%d0%b0%d0%bc%d0%be-%d0%bc%d0%b5%d1%87%d1%82%d0%b0-%d0%bc%d0%b5/" title="Мечта, която мечтаеш сам, е само мечта. Мечта, която мечтаем заедно, е реалност" class="read-more">Виж още ...</a>]]></description>
										<content:encoded><![CDATA[<p><img loading="lazy" decoding="async" class="wp-image-1672  alignright" src="https://dvatabuka.eu/wp-content/uploads/2014/10/john-lennon-350x196.jpg" alt="john-lennon" width="350" height="196" srcset="https://dvatabuka.eu/wp-content/uploads/2014/10/john-lennon-350x196.jpg 350w, https://dvatabuka.eu/wp-content/uploads/2014/10/john-lennon-220x123.jpg 220w, https://dvatabuka.eu/wp-content/uploads/2014/10/john-lennon.jpg 618w" sizes="auto, (max-width: 350px) 100vw, 350px" /><em>На 9 октомври 1940 г. в Ливърпул е роден Джон Ленън. Музикант, художник, актьор и писател, той е една от най-влиятелните личности в попкултурата на XX век. През 1960 г. заедно с Пол Маккартни, Джордж Харисън и Стюърт Сътклиф поставят началото на групата &#8222;Бийтълс&#8220;, към която се присъединява и барабанистът Пийт Бест.</em></p>
<p><strong>Когато бях 5-годишен, майка ми ми каза, че щастието е ключът към живота. Когато отидох на училище и ме попитаха какъв искам да стана като порасна, написах “щастлив”. Те ми казаха, че не съм разбрал задачата, а аз им казах, че не разбират живота.</strong></p>
<p><strong>Животът е това, което се случва, докато сме заети да правим други планове.</strong></p>
<p><strong>Талантът е способността да вярваш в успеха.</strong></p>
<p><strong>Мечта, която мечтаеш сам, е само мечта. Мечта, която мечтаем заедно, е реалност.</strong></p>
<p><strong>Както обикновено, зад всеки идиот има велика жена.</strong></p>
<p><strong>Когато се влюбих в Око, разбрах: “Господи, това е различно от всичко, което ми се е случвало досега… То е повече от хит, повече от злато, повече от всичко”.</strong></p>
<p><strong>Времето, което с удоволствие си загубил, не е загубено.</strong></p>
<p><strong>Част от мен подозира, че съм загубеняк, а другата счита, че съм всемогъщ.</strong></p>
<p><strong>Реалността оставя много на въображението.</strong></p>
<p><strong>Всички те обичат, когато си шест инча под земята.</strong></p>
<p><strong>Вярвам, че това, което Христос, Мохамед и Буда са казали е нещо правилно. Просто преводите са грешни.</strong></p>
]]></content:encoded>
					
					<wfw:commentRss>https://dvatabuka.eu/%d0%bc%d0%b5%d1%87%d1%82%d0%b0-%d0%ba%d0%be%d1%8f%d1%82%d0%be-%d0%bc%d0%b5%d1%87%d1%82%d0%b0%d0%b5%d1%88-%d1%81%d0%b0%d0%bc-%d0%b5-%d1%81%d0%b0%d0%bc%d0%be-%d0%bc%d0%b5%d1%87%d1%82%d0%b0-%d0%bc%d0%b5/feed/</wfw:commentRss>
			<slash:comments>0</slash:comments>
		
		
			</item>
		<item>
		<title>Хартиената чума</title>
		<link>https://dvatabuka.eu/%d1%85%d0%b0%d1%80%d1%82%d0%b8%d0%b5%d0%bd%d0%b0%d1%82%d0%b0-%d1%87%d1%83%d0%bc%d0%b0/</link>
		
		<dc:creator><![CDATA[Георги Стоянов]]></dc:creator>
		<pubDate>Thu, 03 Oct 2019 11:51:56 +0000</pubDate>
				<category><![CDATA[Коментари]]></category>
		<category><![CDATA[Николай Милчев]]></category>
		<category><![CDATA[учители]]></category>
		<guid isPermaLink="false">http://dvatabuka.site/?p=11078</guid>

					<description><![CDATA[Инфарктът, който получих след трийсет години блаженство, радост и щастие в училище, едва не ме уби, но сега жена ми ще ме довърши. Няма начин. Тя също е учител и то с още повече години благородна професия на плещите си и без [...] <a href="https://dvatabuka.eu/%d1%85%d0%b0%d1%80%d1%82%d0%b8%d0%b5%d0%bd%d0%b0%d1%82%d0%b0-%d1%87%d1%83%d0%bc%d0%b0/" title="Хартиената чума" class="read-more">Виж още ...</a>]]></description>
										<content:encoded><![CDATA[
<div class="wp-block-image"><figure class="alignright is-resized"><img loading="lazy" decoding="async" src="https://dvatabuka.eu/wp-content/uploads/2019/06/Nikolai-Milchev1-350x311.jpg" alt="" class="wp-image-10623" width="324" height="288" srcset="https://dvatabuka.eu/wp-content/uploads/2019/06/Nikolai-Milchev1-350x311.jpg 350w, https://dvatabuka.eu/wp-content/uploads/2019/06/Nikolai-Milchev1-220x195.jpg 220w, https://dvatabuka.eu/wp-content/uploads/2019/06/Nikolai-Milchev1.jpg 366w" sizes="auto, (max-width: 324px) 100vw, 324px" /></figure></div>



<p>Инфарктът, който получих след трийсет години блаженство, радост и  щастие в училище, едва не ме уби, но сега жена ми ще ме довърши. Няма  начин. Тя също е учител и то с още повече години благородна професия на  плещите си и без да го осъзнава, ще ме ликвидира. Ще ме премахне от  хоризонта на живота и периферната литература с това, че отново е класна  на осми клас.</p>



<p>Няма ден, няма нощ, няма събота, няма неделя. Има само любов към  учениците, любов към родителите и хартия – планински вериги от хартия и  компютърни задължения.</p>



<p>Дневник на класа – хартиен, имена, данни, телефони, адреси, имена на  родители, адреси на родители, имена на лични лекари, дипломи на ученици,  писма до старите училища – кой ученик къде е записан, на коя страница в  книгата за подлежащи, под какъв номер; електронни дневници със същите  данни (Боже на дигиталния свят, рано или късно ще ни убиеш с тая  дигитализация); отсъствия, бележки за отсъствия, забележки, електронни  адреси на родители, баби и прабаби, медицински картони, имунизационни  картони, истории на заболяванията, лични карти – пак данни, превозни  документи за градския транспорт, стипендии, карти за влизане в училище,  чиповe; родителски срещи и педагогически съвети, ръководство на класа,  фейсбук група на родители, фейсбук група на ученици, фейсбук група на  дядовци , входни и изходни нива – проценти, оценки и т.н., и т.н.</p>



<p>И за всичко това аз помагам, диктувам до два часа всяка нощ и с връзки  си купувам ампули кофеин, които пия, за да не заспя. А колко е вреден  кофеинът за сърцето…</p>



<p>Спирам, защото ми прилошава – край нямат тази мъка и ад на учителите –  край нямат… И колкото повече се дрънка за намаляване на „хартиената  чума“ – аз така ѝ викам на бумащината, толкова повече расте тя. Расте  навсякъде – в училище, във фабрики и канцеларии, в министерства и в  Брюксел. Расте в душите ни. Превръща ни в хартии, в статистики, в отчет,  в нищо.</p>



<p>Расте тази хартиена чума заедно с идиотщината на хора от Министерството,  които по цял ден измислят нови гадости за учителите, а когато се  изморят да измислят гадости, клюкарстват като бабите от село Торба лъжи,  Габровско. И се обиждат, ах, как се обиждат тези нежни издеватели. Все  се обиждат, че учителите не разбират дълбокия смисъл на работата. И им  назначават проверки – основно за това, как се води документацията. Много  проверки…</p>



<p>Чудя се как съм търпял и как сега търпят учителите. Абе, хора, хвърлете  ги тези дневници, данни, картони, карти, чипове, бележки и електронни  страдания и излезте на стачка. Струпайте дневниците пред Министерството и  синдикатите и кажете НЕ, не щем повече. Правете си ги вие тия работи.  Ще загинете така, ще ви се счупят гръбнаците. Няма магаре в света, което  би понесло това – няма такова магаре, па било то и възрожденско.</p>



<p>Нека Красимир Вълчев и Янка Такева да дойдат и да си попълват милионите  справки и документи, по-високи от луната. Ама как да дойдат като  Красимир Вълчев по цял ден с вид и тон на протестантски пастор приказва  за увеличени учителски заплати, а Янка Такева е заета с подготовка на  стогодишния си юбилей.</p>



<p>Ако това продължи, рано или късно учителското сърце няма да издържи,  казвам ви – няма да издържи. А мозъците – учителските мозъци отдавна  вече са прегрели и пушат.</p>



<p>Ама нали един букет на петнайсети септември и един на двайсет и четвърти  май оправя всичко? Ех, тези букети и тази несъкрушима любов!</p>



<p><em>Източник: </em><a href="http://nikolaymilchev.com"><em>nikolaymilchev.com</em></a></p>
]]></content:encoded>
					
		
		
			</item>
		<item>
		<title>Глупостта на умния е винаги по-голяма от тази на тъпака</title>
		<link>https://dvatabuka.eu/%d0%b3%d0%bb%d1%83%d0%bf%d0%be%d1%81%d1%82%d1%82%d0%b0-%d0%bd%d0%b0-%d1%83%d0%bc%d0%bd%d0%b8%d1%8f-%d0%b5-%d0%b2%d0%b8%d0%bd%d0%b0%d0%b3%d0%b8-%d0%bf%d0%be-%d0%b3%d0%be%d0%bb%d1%8f%d0%bc%d0%b0-%d0%be/</link>
		
		<dc:creator><![CDATA[Венелина Стоянова]]></dc:creator>
		<pubDate>Wed, 02 Oct 2019 21:03:07 +0000</pubDate>
				<category><![CDATA[Цитати и откъси]]></category>
		<category><![CDATA[Гор Видал]]></category>
		<guid isPermaLink="false">http://dvatabuka.site/?p=8043</guid>

					<description><![CDATA[На 3 октомври 1925 г. е роден американският писател Гор Видал. Автор на над 20 романа, осем пиеси, десетки сценарии и разкази, над 200 есета. Признат е за изобретател на политическия исторически роман. През 1993 г. е удостоен с американската Национална награда за [...] <a href="https://dvatabuka.eu/%d0%b3%d0%bb%d1%83%d0%bf%d0%be%d1%81%d1%82%d1%82%d0%b0-%d0%bd%d0%b0-%d1%83%d0%bc%d0%bd%d0%b8%d1%8f-%d0%b5-%d0%b2%d0%b8%d0%bd%d0%b0%d0%b3%d0%b8-%d0%bf%d0%be-%d0%b3%d0%be%d0%bb%d1%8f%d0%bc%d0%b0-%d0%be/" title="Глупостта на умния е винаги по-голяма от тази на тъпака" class="read-more">Виж още ...</a>]]></description>
										<content:encoded><![CDATA[<p><img loading="lazy" decoding="async" class=" wp-image-8044 alignright" src="https://dvatabuka.eu/wp-content/uploads/2015/10/gore-vidal-220x163.jpg" alt="gore-vidal" width="220" height="163" srcset="https://dvatabuka.eu/wp-content/uploads/2015/10/gore-vidal-220x163.jpg 220w, https://dvatabuka.eu/wp-content/uploads/2015/10/gore-vidal-350x259.jpg 350w, https://dvatabuka.eu/wp-content/uploads/2015/10/gore-vidal.jpg 467w" sizes="auto, (max-width: 220px) 100vw, 220px" />На 3 октомври 1925 г. е роден американският писател Гор Видал. Автор на над 20 романа, осем пиеси, десетки сценарии и разкази, над 200 есета. Признат е за изобретател на политическия исторически роман. През 1993 г. е удостоен с американската Национална награда за литература.</p>
<p><strong>Четирите най-прекрасни думи в ежедневната ни реч: “Аз нали ти казах?!”</strong></p>
<p><strong>Не е достатъчно да постигнеш успех, другите трябва да се провалят.</strong></p>
<p><strong>Всеки път, когато приятел постигне успех, нещо в мен умира!</strong></p>
<p><strong>Глупостта на умния е винаги по-голяма от тази на тъпака.</strong></p>
<p><strong>Когато се бориш за една добра кауза, лицемерието се превръща в добродетел.</strong></p>
<p><strong>Доброто дело никога не остава ненаказано.</strong></p>
<p><strong>Популярните политици нямат възможност да пишат своите речи и книги, а съдейки по някои признаци &#8211; и да четат също не умеят.</strong></p>
<p><strong>Образованието е погубило повече американски романисти, отколкото пиянството.</strong></p>
<p><strong>Казват, че да опознаеш себе си, значи да опознаеш всичко човешко. И естествено никой не може да опознае себе си, защото човешката природа е необхватна: ние оставаме непознати дори на себе си.</strong></p>
<p><strong>Какво чудесно нещо са книгите, как преминават през светове и векове, побеждавайки невежеството и накрая дори и безпощадното време!</strong></p>
<p><strong>Никога не пропускам шанса да правя секс или да се появя по телевизията.</strong></p>
<p><strong>Никога недейте да имате деца. Имайте внуци.</strong></p>
<p><strong>Повечето животи са прекарване в слагане и сваляне на маски.</strong></p>
<p><strong>Преди животът да ни раздаде картите, са раздадени картите на съдбата ни – нашето семейство.</strong></p>
<p><strong>Съседът на човека винаги е негов враг. Такава е природата на нещата.</strong></p>
<p><strong>Това, което сме рядко, е това, което искаме да бъдем, докато това, което искаме да бъдем или ни е забранено, или се променя със сезоните.</strong></p>
<p><strong>Хората никога не правят това впечатление, което мислят, че правят!</strong></p>
]]></content:encoded>
					
		
		
			</item>
		<item>
		<title>Да правиш добро на глупак &#8211; все едно да изливаш вода в море</title>
		<link>https://dvatabuka.eu/%d0%b4%d0%b0-%d0%bf%d1%80%d0%b0%d0%b2%d0%b8%d1%88-%d0%b4%d0%be%d0%b1%d1%80%d0%be-%d0%bd%d0%b0-%d0%b3%d0%bb%d1%83%d0%bf%d0%b0%d0%ba-%d0%b2%d1%81%d0%b5-%d0%b5%d0%b4%d0%bd%d0%be-%d0%b4%d0%b0-%d0%b8%d0%b7/</link>
					<comments>https://dvatabuka.eu/%d0%b4%d0%b0-%d0%bf%d1%80%d0%b0%d0%b2%d0%b8%d1%88-%d0%b4%d0%be%d0%b1%d1%80%d0%be-%d0%bd%d0%b0-%d0%b3%d0%bb%d1%83%d0%bf%d0%b0%d0%ba-%d0%b2%d1%81%d0%b5-%d0%b5%d0%b4%d0%bd%d0%be-%d0%b4%d0%b0-%d0%b8%d0%b7/#respond</comments>
		
		<dc:creator><![CDATA[Георги Стоянов]]></dc:creator>
		<pubDate>Sat, 28 Sep 2019 21:52:05 +0000</pubDate>
				<category><![CDATA[Цитати и откъси]]></category>
		<category><![CDATA[Мигел де Сервантес]]></category>
		<guid isPermaLink="false">http://dvatabuka.site/?p=1532</guid>

					<description><![CDATA[На 29 септември 1547 г. е роден испанският писател Мигел де Сервантес. Жените се отнасят с пренебрежение към онези, които ги обичат и обичат тези, които ги пренебрегват. Любовта е толкова голяма сила, че може да бъде надмината само от летенето. Не [...] <a href="https://dvatabuka.eu/%d0%b4%d0%b0-%d0%bf%d1%80%d0%b0%d0%b2%d0%b8%d1%88-%d0%b4%d0%be%d0%b1%d1%80%d0%be-%d0%bd%d0%b0-%d0%b3%d0%bb%d1%83%d0%bf%d0%b0%d0%ba-%d0%b2%d1%81%d0%b5-%d0%b5%d0%b4%d0%bd%d0%be-%d0%b4%d0%b0-%d0%b8%d0%b7/" title="Да правиш добро на глупак &#8211; все едно да изливаш вода в море" class="read-more">Виж още ...</a>]]></description>
										<content:encoded><![CDATA[<p><img loading="lazy" decoding="async" class=" wp-image-8005 alignright" src="https://dvatabuka.eu/wp-content/uploads/2015/09/cervantes_juan_de_jauregui-220x194.jpg" alt="cervantes_juan_de_jauregui" width="220" height="194" srcset="https://dvatabuka.eu/wp-content/uploads/2015/09/cervantes_juan_de_jauregui-220x194.jpg 220w, https://dvatabuka.eu/wp-content/uploads/2015/09/cervantes_juan_de_jauregui.jpg 340w" sizes="auto, (max-width: 220px) 100vw, 220px" />На 29 септември 1547 г. е роден испанският писател Мигел де Сервантес.</p>
<p><strong>Жените се отнасят с пренебрежение към онези, които ги обичат и обичат тези, които ги пренебрегват.</strong></p>
<p><strong>Любовта е толкова голяма сила, че може да бъде надмината само от летенето.</strong></p>
<p><strong>Не искай като милост онова, което можеш да добиеш със сила.</strong></p>
<p><strong>Нека този, който е дал, мълчи; да говори този, който е получил.</strong></p>
<p><strong>Нищо не струва така евтино и не се цени така скъпо, както учтивостта.</strong></p>
<p><strong>Раздразнената и притисната към стената котка се превръща в тигър.</strong></p>
<p><strong>Свободата е на върха на копието!</strong></p>
<p><strong>Свободата е най-висшето благо!</strong></p>
<p><strong>Съвършено невъзможно е да напишеш произведние, което да удовлетворява всички читатели.</strong></p>
<p><strong>Шегите, предизвикващи болка, не са шеги.</strong></p>
<p><strong>Не може върху основата на глупостта да се издигне сградата на ума.</strong></p>
<p><strong>Който не умее да използва щастието, когато то идва, не бива да се оплаква, когато то си отива.</strong></p>
<p><strong>Живей в правда &#8211; ето това е най-добрата проповед.</strong></p>
<p><strong>И най-доброто лекарство не помага на болния, ако той отказва да го взема.</strong></p>
<p><strong>Думата е като камък: когато го метнеш с ръка, назад не можеш да го върнеш.</strong></p>
<p><strong>Многословието обичайно поражда скука.</strong></p>
<p><strong>Всеки от нас е син на своите дела.</strong></p>
<p><strong>Ако всичко, което блестеше беше злато, то златото би било много евтино.</strong></p>
<p><strong>В нещастието съдбата винаги оставя изход.</strong></p>
<p><strong>По-добре боя на лицето, отколкото петно на сърцето.</strong></p>
<p><strong>Да правиш добро на глупак &#8211; все едно да изливаш вода в море.</strong></p>
<p><strong>Великите хора са способни на велика доброта.</strong></p>
<p><strong>Колелото на съдбата се върти бързо, все едно е вятърна мелница, и това, което вчера е било на върха, днес се е превърнало във прах.</strong></p>
<p><strong>Фалшивите историци трябва да бъдат наказани, тъй както фалшификаторите на пари.</strong></p>
<p><strong>Да говориш без да мислиш – все едно да стреляш без да се целиш.</strong></p>
]]></content:encoded>
					
					<wfw:commentRss>https://dvatabuka.eu/%d0%b4%d0%b0-%d0%bf%d1%80%d0%b0%d0%b2%d0%b8%d1%88-%d0%b4%d0%be%d0%b1%d1%80%d0%be-%d0%bd%d0%b0-%d0%b3%d0%bb%d1%83%d0%bf%d0%b0%d0%ba-%d0%b2%d1%81%d0%b5-%d0%b5%d0%b4%d0%bd%d0%be-%d0%b4%d0%b0-%d0%b8%d0%b7/feed/</wfw:commentRss>
			<slash:comments>0</slash:comments>
		
		
			</item>
		<item>
		<title>Аз, който не избягах от Помпей</title>
		<link>https://dvatabuka.eu/%d0%b0%d0%b7-%d0%ba%d0%be%d0%b9%d1%82%d0%be-%d0%bd%d0%b5-%d0%b8%d0%b7%d0%b1%d1%8f%d0%b3%d0%b0%d1%85-%d0%be%d1%82-%d0%bf%d0%be%d0%bc%d0%bf%d0%b5%d0%b9/</link>
		
		<dc:creator><![CDATA[Венелина Стоянова]]></dc:creator>
		<pubDate>Wed, 25 Sep 2019 20:33:19 +0000</pubDate>
				<category><![CDATA[Цитати и откъси]]></category>
		<category><![CDATA[Любомир Левчев]]></category>
		<guid isPermaLink="false">http://dvatabuka.site/?p=11067</guid>

					<description><![CDATA[Смъртта е тайнство. Страх&#8230; Но край ­ едва ли. Земната люлка в пустотата ме люлей. И чувам сферите ­ кристалните сигнали ­ аз, който не избягах от Помпей. Преди разкопките да ме разкрият свит като ембрион, тих, вкаменен ­ аз просто устоях [...] <a href="https://dvatabuka.eu/%d0%b0%d0%b7-%d0%ba%d0%be%d0%b9%d1%82%d0%be-%d0%bd%d0%b5-%d0%b8%d0%b7%d0%b1%d1%8f%d0%b3%d0%b0%d1%85-%d0%be%d1%82-%d0%bf%d0%be%d0%bc%d0%bf%d0%b5%d0%b9/" title="Аз, който не избягах от Помпей" class="read-more">Виж още ...</a>]]></description>
										<content:encoded><![CDATA[
<div class="wp-block-image"><figure class="alignright is-resized"><img loading="lazy" decoding="async" src="https://dvatabuka.eu/wp-content/uploads/2015/04/Lubomir-Levchev_pic-220x333.jpg" alt="" class="wp-image-5513" width="220" height="333" srcset="https://dvatabuka.eu/wp-content/uploads/2015/04/Lubomir-Levchev_pic-220x333.jpg 220w, https://dvatabuka.eu/wp-content/uploads/2015/04/Lubomir-Levchev_pic-350x529.jpg 350w, https://dvatabuka.eu/wp-content/uploads/2015/04/Lubomir-Levchev_pic-700x1059.jpg 700w" sizes="auto, (max-width: 220px) 100vw, 220px" /></figure></div>



<p><em><strong>Смъртта е тайнство. Страх&#8230; Но край ­ едва ли.</strong></em></p>



<p><em><strong>Земната люлка в пустотата ме люлей.</strong></em></p>



<p><em><strong>И чувам сферите ­ кристалните сигнали ­</strong></em></p>



<p><em><strong>аз, който не избягах от Помпей.</strong></em></p>



<p><em><strong>Преди разкопките да ме разкрият</strong></em></p>



<p><em><strong>свит като ембрион, тих, вкаменен ­</strong></em></p>



<p><em><strong>аз просто устоях срещу стихиите.</strong></em></p>



<p><em><strong>И забравимото се вкопчи в мен.</strong></em></p>



<p><em><strong>Аз гледах как вий бягате надолу</strong></em></p>



<p><em><strong>към лодки и спасителни лъжи.</strong></em></p>



<p><em><strong>Окрали храмовете, вий се молехте</strong></em></p>



<p><em>грехът на <strong>чужда </strong>памет да тежи.</em></p>



<p><em><strong>Човеци. Зверове&#8230; Изчезна всичко.</strong></em></p>



<p><em><strong>Как хубав бе пустинният Помпей!</strong></em></p>



<p><em><strong>При мен останаха две-три тревички.</strong></em></p>



<p><em><strong>И слава допълзя като злодей.</strong></em></p>



<p><em><strong>Смениха Бог. Проучиха Вулкана.</strong></em></p>



<p><em><strong>Градът развратен станал е музей.</strong></em></p>



<p><em><strong>И само аз при себе си останах ­</strong></em></p>



<p><em><strong>аз, който не избягах от Помпей.</strong></em></p>



<p>На 25 септември 2019 г. си отиде великият Любомир Левчев. Сбогом, поете!</p>
]]></content:encoded>
					
		
		
			</item>
		<item>
		<title>Учител по литература? Не съм от тях</title>
		<link>https://dvatabuka.eu/%d1%83%d1%87%d0%b8%d1%82%d0%b5%d0%bb-%d0%bf%d0%be-%d0%bb%d0%b8%d1%82%d0%b5%d1%80%d0%b0%d1%82%d1%83%d1%80%d0%b0-%d0%bd%d0%b5-%d1%81%d1%8a%d0%bc-%d0%be%d1%82-%d1%82%d1%8f%d1%85/</link>
		
		<dc:creator><![CDATA[Венелина Стоянова]]></dc:creator>
		<pubDate>Mon, 23 Sep 2019 15:08:05 +0000</pubDate>
				<category><![CDATA[Цитати и откъси]]></category>
		<guid isPermaLink="false">http://dvatabuka.site/?p=11062</guid>

					<description><![CDATA[Никола Георгиев Проф. Никола Георгиев &#8211; един от най-изтъкнатите интелектуалци на съвременна България, си отиде на 82-годишна възраст. Написаното от него се четеше и продължава да се чете като Библия от десетки поколения филолози. В негова памет публикуваме откъс от книгата му [...] <a href="https://dvatabuka.eu/%d1%83%d1%87%d0%b8%d1%82%d0%b5%d0%bb-%d0%bf%d0%be-%d0%bb%d0%b8%d1%82%d0%b5%d1%80%d0%b0%d1%82%d1%83%d1%80%d0%b0-%d0%bd%d0%b5-%d1%81%d1%8a%d0%bc-%d0%be%d1%82-%d1%82%d1%8f%d1%85/" title="Учител по литература? Не съм от тях" class="read-more">Виж още ...</a>]]></description>
										<content:encoded><![CDATA[<div class="wp-block-image">
<figure class="alignleft is-resized"><img loading="lazy" decoding="async" class="wp-image-11063 aligncenter" src="https://dvatabuka.eu/wp-content/uploads/2019/09/Nikola_Georgiev-700x394.jpg" alt="" width="700" height="394" srcset="https://dvatabuka.eu/wp-content/uploads/2019/09/Nikola_Georgiev-700x394.jpg 700w, https://dvatabuka.eu/wp-content/uploads/2019/09/Nikola_Georgiev-350x197.jpg 350w, https://dvatabuka.eu/wp-content/uploads/2019/09/Nikola_Georgiev-220x124.jpg 220w, https://dvatabuka.eu/wp-content/uploads/2019/09/Nikola_Georgiev.jpg 896w" sizes="auto, (max-width: 700px) 100vw, 700px" />
<figcaption>Никола Георгиев</figcaption>
</figure>
</div>


<p><em>Проф. Никола Георгиев &#8211; един от най-изтъкнатите интелектуалци на съвременна България, си отиде на 82-годишна възраст. Написаното от него се четеше и продължава да се чете като Библия от десетки поколения филолози. В негова памет публикуваме откъс от книгата му &#8222;Учител по литература? Не съм от тях&#8220;. </em></p>



<p><strong>&#8222;Когато бог иска да накаже някого, прави го учител&#8220; &#8211; така започва един от    разказите на Чудомир, сам той учителствал от 1920 до 1933 г. Казва го стар учител    по история. А какво би казал учител по литература? Дали отново с думите на Чудомир    &#8222;не съм от тях&#8220;, тоест не искам да бъда от тях? Не знаем, защото в българската    литература, така както изобилства с образи на учители по какви ли не предмети,    не намерих учител по литература. И ако наистина го няма, как да осмислим отсъствието    му?</strong></p>



<p> <strong>Нас, учителите по литература, ни притискат поне четири тегоби.</strong></p>



<p><strong> Едната е всеобща, споделят я всички учители. Това е двуценността на образа    им, която българските стилове и правопис добре представят в поредицата Учител    &#8211; учител &#8211; даскал. Преклонение, съчувствие, насмешка, презрение, омраза &#8211; ето    букета от чувства, който краси учителството през хилядолетията. Според нашата    вероятно идеализирана представа през Българското възраждане учителят е бил на    особена почит (за разлика от днес, може да въздъхнат някои). Тъкмо тогава, около    1843 г., Петко Славейков като кандидат-учител научава, че според някои големци    учителят стои по-долу от селския говедар &#8211; &#8222;Дя й то да си гуйдар, дя й да си    даскал&#8220; &#8211; казва му един от тях.</strong></p>



<p> <strong>В историята на много народи учители са били въздигани в културни герои, че    и в национални културни герои, както става във Финландия с Йохан Вилхелм Снелман    (1806-1881). В другата посока учителят е видян като потисник на истинското знание,    на съвестта, на свободата. Разказ на Чехов (1898 г.) обезсмъртява учителя Беликов,    представяйки го като човек в калъф, който иска да напъха в калъф не само учениците    си, но и целия град. Все така благосклонно е представен учителят още в заглавието    на романа &#8222;Учителят Унрат&#8220; от Хайнрих Ман (1905 г.). Истинското му име е Раат,    но благодарните му ученици го преправят на Унрат, което значи смрад, воня. И    вече без игрословици подзаглавието го нарича тиранин и обещава края на тиранията    му. В обществознанието има една любопитна метафора, предложена от Ерих Фром    &#8211; човекът колоездач в социалната йерархия. Той превива гръб под висшестоящите    и натиска педалите, тоест низшестоящите. Много са &#8222;колоездачите&#8220; във всяко общество,    но тъжно е, че към тях причисляват и учителството.</strong></p>



<p> <strong>Няма непротиворечива професия, но коя ли е по-противоречива от учителската?    Сложността и раздвоението на обществения ред и човека се проявяват тука както    едва ли някъде другаде. Професия, която възвишава и принизява и учителя, и питомците    му.</strong></p>



<p> <strong>Всеки, който обучава, властва над обучаваните. Според едни това е за добро,    според други за лошо, а според и двете страни е неизбежно. И ако на учителя    не му се властва ни духом, нито с онова силно възпитателно средство, за което    говори старата английска педагогическа максима &#8222;Spare the rod, spoil the child&#8220;    (Пестиш ли пръчката, разваляш детето)? Такъв е бил учителят Йохан-Хайнрих, почтително    и задушевно наричан татко Песталоци (1746-1827). Изповядвал е изненадващата    тогава, пък и сега, идея за свобода във възпитаването и мисловна самостоятелност    и предприемчивост в преподаването. Доколко е успявал е трудно да се прецени,    но в едно безспорно е успял &#8211; с идеите си и работата си татко Песталоци е извадил    наяве едно от най-тягостните противоречия в съдбата на учителя. А тая съдба    може да свърши и с гибел, както става с Петер Рамус (1515-1572). Бунтар в мисленето    и делата си, той се заема с професия, която комай не подхожда много на нрава    му &#8211; става преподавател в парижки колежи. Работата му силно раздразва върховните    университетски власти &#8211; както с идеите, така и с начина на преподаване. Защото    наред с другото Рамус е възпитавал слушателите си да мислят самостоятелно и    да претеглят критично това, което чуват и четат. Така си е подписал смъртната    присъда в буквалния смисъл на думата &#8211; бил е убит, и то по особено мъчителен    и унизителен начин. Разказ на М. Шолохов е озаглавен &#8222;Съдбата на човека&#8220;. Дали    няма разказ &#8222;Съдбата на учителя&#8220;?</strong></p>



<p><strong> Недоволен като литератор и доволен като човек, намерих в нашата литература    много малко учители &#8211; диктаторчета, но и те представени насмешливо в ограничената    си диктаторска власт (например учителят по химия Обесников у Чудомир) &#8211; няма    български беликовци и унратовци. С добродушна насмешка и тъжно съчувствие, кога    съчетани, кога не, представя българската литература учителя. Ако не греша, първият    комичен повествователен герой в новата българска литература (1867 г.) е учител.    Това е Генчо Кукумявката, преобразил се в достолепното хаджи Генчо или Генчо    поклонник. Докато води занятието, подкърпва шалварите си. Често опъва ушите    на учениците си и ги превръща във &#8222;верноподаници на Хаджигенчовата монархия&#8220;.    Иска му се да владее така и цяла Копривщица, но някак не му се удава. Що се    отнася до начетеността на този, както е казано &#8222;многоучен учител&#8220;, става ясно,    че казаното е само леко хаплива насмешка. И така е и по-нататък в българската    литература до Чудомир и след него.</strong></p>



<p> <strong>Другата нагласа на учителя е тъжно съчувствената. Учителката Рада няма и собствено    име, а е Госпожина, защото е под властта на хаджи Ровоама. Скромна и беззащитна,    градските големци я унижават и пред ученичките й. Но тук с отрада напомням,    че първият голям &#8222;любовен роман&#8220; в нашата литература, между Огнянов и Рада,    започва в училище по време на годишния изпит и продължава все по-силен, когато    Огнянов &#8222;се хваща учител&#8220;. Започнала между учители, историята, както може да    се очаква, свършва злощастно.</strong></p>



<p> <strong>Историята с Рада напомня, че в бедата да си учител има и още по-голяма беда    &#8211; за си учител жена, учителка, във времена на така наречената мъжка хегемония.    В нашата литература има низ образи на учителки, образи на безсилието, унижението    и&#8230; самотата. В сатиричната поема на Емануил Попдимитров &#8222;В страната на розите&#8220;    (1939 г.) има сатира и смях, има и нещо много тъжно &#8211; селската учителка Мария.    Неин колега в училището е бил Генко Гинин, и не само колега, но когато разбрал,    че от учителството прокопсия няма, зарязал и двете, устроил си свой &#8222;възродителен    процес&#8220;, преобразил се във Викенти Гински, за да покорява България и Европа    и да стане главен герой на поемата. По-късно Мария му се изплаква, че е бедна,    че е сама и самотна. Изплаква се в буквалния смисъл на думата: &#8222;горчивите сълзи    преглъща&#8220; и &#8222;глухо зарйда отново&#8220;. Като е дума за сълзите на учителките, идва    наум и Сълза Младенова от едноименния разказ на Елин Пелин. Както е описана,    тя е &#8222;бедната</strong> <strong>мъничка учителка, агне сред вълци&#8220;, която в края на разказа се    разтърсва в ридания и сълзи. Понякога nomen може наистина да бъде и omen. (Вж.    още разказа &#8222;Самичка&#8220;.)</strong></p>



<p> <strong>Редицата подобни разкази на Елин Пелин подкрепят възгледа, че сред българските    писатели той е &#8222;най-големият приятел и защитник на учителството&#8220; (Христо Недялков,    &#8222;Творческият път на българския учител&#8220;, 1938 г.). Но художествената литература    е противоречива като творчеството на Елин Пелин и образа на учителството, та    не е чудно, че в друг негов разказ, за есенната задушница на гробищата, се появява    различен образ: &#8222;префуняла от студ учителка &#8211; тънка, дълга и суха мома &#8211; и сърдито    кряска на немирниците&#8220;.</strong></p>



<p> <strong>Самотата и старомоминството на учителките се оказва общо място в литературата.    Като гимназист (именно като гимназист) Смирненски пише твърде насмешливо за    училището, учителите, учениците. Разнася се и лозунгът &#8222;Долу извехтелият даскалски    абсолютизъм!&#8220; &#8211; викат го всички ученици с цяло гърло. Появява се и учителката    с красноречивото име Чирозова, тоест и тя тънка и суха. По-късно (1920 г.) у    Смирненски отново се появява подобна учителка: &#8222;Младата 37-годишна колежка на    даскала&#8220;. В няколко думи е събран тъжно-смешният образ на учителството, и в    двата му пола &#8211; &#8222;младата колежка&#8220; е всъщност стара мома, а учителят си е даскал.</strong></p>



<p> <strong>Може да ни мине през ума, че това положение на учителката е част от ориенталския    &#8222;бит и душевност&#8220;. Тогава да хвърлим поглед на Запад. Един френски писател разказва,    че като дете са му наели домашна учителка, &#8222;мадмоазел Мари-Луиза, младичка блондинка    с пенсне, която преподаваше осем часа на ден срещу просешко заплащане&#8220;. Докато    диктува на ученика си, от време на време въздъхва дълбоко: &#8222;оплакваше ми се,    че е уморена до смърт, че е сама-саменичка, че е готова да даде всичко на света    само и само за да се ожени, пък ако ще и за първия срещнат&#8220;. Към тези беди,    женски и учителски &#8211; бедна, експлоатирана, самотна &#8211; се добавя и нещо от съдбата    на Рамус. Работодателят на клетата Мари-Луиза я заподозрял, че сее в душата    на момчето &#8222;семената на съмнението&#8220; и я прогонил. Това разказва Жан-Пол Сартр    в автобиографичната си книга &#8222;Думите&#8220;. Мимолетната история с Мари-Луиза става    някъде преди Първата световна война. Дали и доколко нещата във Франция са се    променили?</strong></p>



<p> <strong>Според тази нагласа тежко е да си учител &#8211; и мъж, и особено жена. Според нея    &#8222;Няма професия в страната, която е изложена на толкова много обществена критика&#8220;    (Христо Недялков, пос. съч.). Но дали защото учителството заслужава такава критика    или защото е най-безсилно да се защити? Не става много ясно. Тази нагласа владее    и един друг словесен жанр, художествената литература. В разказа на Георги Стаматов    &#8222;Два таланта&#8220; (1910 г.) столичанинът писател Ирмов пристига в провинциален град    и пристигнал-непристигнал го заговаря един местен гимназиален учител: &#8222;Ах! Вие    не знаете, господин Ирмов, как провинцията убива човека, особено нас, учителите.    България ни принася в жертва и ние я приемаме за едно парче хляб&#8220;. Тежи му,    както той казва, самотията и иска да се махне и да избяга нанякъде (срв. след    малко с разказа на Чехов). Желанието на учителя &#8222;да се махне&#8220; на свой ред прави    тази професия неустойчива и в собствените й очи, и в очите на околните. Бюрократичната    фразеология нарича това състояние с неодобрителното название текучество. Едва    ли има обработени статистически данни за &#8222;текучеството&#8220; в историята на българското    учителство, но общото впечатление, пък и личните ми наблюдения (като човек четвърто    поколение учител в рода си) говорят, че то е по-високо от средното. Така към    всичко друго в учителската професия може да се добави и чувството на бездомност.</strong></p>



<p> <strong>С последните няколко пасажа в тъжно-смешния образ на учителството комай надделя    тъжното. Нека се опитаме да възстановим непостижимото равновесие с друг пример.    Тъгата е силен тон в творчеството на Йовков, например в разказа &#8222;Мечтател&#8220; с    главен герой служител в погранична пощенска станция, &#8222;Другоселец&#8220;, &#8222;По жицата&#8220;    с главни герои селяни. В това творчество има и нещо друго &#8211; голям комичен роман,    един от малкото комични романи в нашата литература, признаван и високо ценен    от чуждестранни познавачи, сравняван с &#8222;Дон Кихот&#8220; и &#8230; напълно пренебрегван,    че и бледословен в българското литературно мислене. Както &#8222;Дон Кихот&#8220;, така    и този роман е построен върху сложния модел &#8222;героят в странстване и изпитание&#8220;.    Героят на българския роман странства и &#8222;изпитва&#8220; (включително и тоягите на селяните),    но в странстването му има една събирателна точка &#8211; училището в едно село с учителите  </strong>  <strong>му и още повече с учителките Ганка и Фроса. В общата комика на романа тази точка    участва редом с останалите, участва и с урока по география &#8211; какво и как преподава    учителят Баташки (урок по литература отново няма). Комиката е малко присъща    на Йовковото творчество и когато се появява, появява се в роман, чиято средищна    точка е училището, а главният герой, Станчо Гороломов, без да е професионален    учител, желае да сее просвета и идеи сред народа. В хода на просветителската    си дейност яде бой, запират го в общинската изба, осъждат го на затвор, правят    го за смях и накрая го оженват за грозноватата и възглупава Фроса. Учителско-просветителската    орисия, този път в преобладаващо комична нагласа.</strong></p>



<p> <strong>Българското учителство е било унижавано и оскърбявано от своите началства.    В началото това са били местните големци, първо чорбаджиите, после кметове,    общинари и прочее. Учителят е бил длъжен във всички случаи да им угажда и в    никакъв случай да не ги дразни &#8211; инак трябва да си събира дисагите. Нерядко    е бил длъжен да плаща за височайшето благоволение да бъде назначен, като дава    част от заплатата си на някой от големците &#8211; нали е била достатъчно висока.    Това положение е пораждало съпротива, породило е и ново значение на думата &#8222;стабилитет&#8220;    &#8211; учителят не може да бъде уволняван и пропъждан от местните големци. Идеята    за стабилитета е една от водещите в борбите на българското учителство. Накрая    е осъществена, но много скоро в печатни издания се появяват твърдения, че нещата    не са се променили кой знае колко, а в поемата на Попдимитров направо е казано:    &#8222;И кметът в шкòлото е пак всесилен&#8220;. Пък и каква промяна може да даде    стабилитетът? Учителството няма да зависи от кметовете, а от чиновниците в Министерството    на просветата. Голяма промяна, няма що.</strong></p>



<p> <strong>В институцията училище има противоречия и дребни, и големи. Едно от дребните    е, че то събира под един покрив синове и дъщери на хора от различни социални    и културни равнища. На това се възпротивяват първи родителите и правят каквото    могат заможните и по-интелигентните да предпазят децата си от досег с нежелани    субекти. Дядото на Сартър пратил внука си в начално училище, но искал учителите    да го &#8222;държат по-далече от плебса&#8220;. Инак е постъпил свищовският търговец Иваница    Хаджиконстантинов &#8211; не е пратил сина си Алеко в училище, а му е наел домашни    учители. Според мисленето и езика на Пенчо Славейков направил го е, защото не    е искал синът му &#8222;да другарува и да се вардаля с разни гуреливи свищовлийчета&#8220;.    Училището е едно от първите места, в което 6-7-годишното дете научава, че има    богати и бедни и неравенство във всичките му измерения &#8211; и не само го научава,    но го и преживява. От това чувствата му към училището едва ли стават по-светли.    Смешението между сиромаси и богаташи е нежелано, та са били търсени и намирани    какви ли не начини да бъде то избягнато в училището. И са ги намирали, от което    училището се е лекувало от една дребна болест и разболявало от друга, по-тежка,    както вътре в себе си, така и в очите на хората. В днешна България разделението    между частни, тоест богаташки, и държавни училища беше поредният удар върху    образа на училището, сякаш малко са му другите.</strong></p>



<p> <strong>Училището събира под покрива си не само бедни и богати, но така също посредствени    и интелектуално силни ученици &#8211; още едно деление, непреодолимо като предишното.    Търсейки изход, училищната политика може да се опита да раздели училищата, но    резултатите се оказват незначителни &#8211; все пак дарованието се измерва по-трудно    от парите. И върху училището ляга подозрението, че се опитва да приравни питомците    си, като издигне посредствените до някакво равнище и смъкне до това равнище    даровитите. На това действие се съпротивляват и посредствените, и още повече    даровитите &#8211; както биха се съпротивлявали всички, полагани върху кревата на Прокруст.</strong></p>



<p> <strong>Вървейки към въпроса за преподаването на художествената литература, неизбежно    минаваме през едно от сериозните противоречия на училището &#8211; че е нужно и полезно    и че е излишно и вредно. Утвърдителното мнение се изрича постоянно и с пълен    глас, но не може да заглуши и измести отрицателното. Колебанието остава. В него    е родена прастарата двойка училище &#8211; живот, schola &#8211; vita. Какво има в нея?    Контраст, взаимно допълване, различие? Човек най-трудно разбира собствените    си творения, но колкото и да ни затруднява този въпрос, ясно е, че в отношението    училище &#8211; живот &#8222;има нещо&#8220;. И то е раздвоението между ценностите, което става    толкова по-непреодолимо, колкото по-неясни са значенията на думата &#8222;живот&#8220;.    Защо ходя на училище и защо уча &#8211; може да се запита ученикът. Защо преподавам    &#8211; може да се запита учителят. Ако си зададат въпроса, тежки мисли ще налегнат    ученика и още по-тежки учителя.</strong></p>



<p> <strong>Двойката училище &#8211; живот е колкото сложна, толкова и опростена в максимата,    жанра на опростяването: &#8222;Non scholae sed vitae discimus&#8220;. Ако от нея се разбира    нещо, то е, че плодовете от ученето ще дойдат по-късно, в живота (?), и ако    се подразбира нещо, то е, че животът не е в училището. В старата двойка средство    &#8211; цел училището е положено върху средството &#8211; а кому се иска да бъде средство    и кому не се иска да бъде цел? Чрез него, средството, да оправдават целта, пък    каквото и да било то, както предлага Макиавели. Виждам в това нещо пренебрежително    спрямо учителството.</strong></p>



<p> <strong>Противоречивостта в двойката училище &#8211; живот проличава и в простия факт, че    латинскоезичната култура се краси и от максима в противоположния смисъл: &#8222;Non    vitae sed scholae discimus&#8220;. Без и тя да е много ясна, все пак носи значение,    че знанието е ценно в себе си, че е цел в себе си, а не средство за нещо извън    себе си. Това е другата мощна нагласа на човешкия дух, усилила се особено много    през последните няколко века. До тях понятията techne и ars например включват    много широк кръг човешки творения &#8211; от съдове, накити до героически поеми, скулптурни    фигури, картини. Някъде от ХVI-ХVII век по-ясно се очертава разделението, което    хората правят сред своите творения. Изграждат се и названия на двете групи:    изящни изкуства &#8211; приложни изкуства, или schöne Künste &#8211; angewandte    Künste, beaux arts &#8211; arts appliqués. По силата на това деление знаменитата    настолна солница на Бенвенуто Челини (1500-1571) е приложно изкуство, а не чак    толкова знаменитите му скулптури &#8211; изящно. Разграничителният процес се усилва    и във втората половина на ХVIII век вече се чуват гласове, най-властен между    които Кантовият, че изкуството е цел само в себе си и само за себе си или парадоксалното,    че е &#8222;безцелна цел&#8220;. Следващия век френският език се обогатява със словосъчетанието    чиста поезия (poésie pure &#8211; другата каква е, мръсна ли?), а от 1863 г.    със словосъчетанието приложни науки (другите що за науки са?). Разграничаващите    идеи пораждат както въодушевление, така и люто отрицание. Историята им показва,    че, за разлика от политиката, правилото &#8222;разделяй и владей&#8220; може да се съчетае    и с &#8222;разделяй и робувай&#8220;.</strong></p>



<p> <strong>Възраженията срещу разграничителните и изолационистките идеи включват какви    ли не доводи и понятия, между които отново прозвучава думата &#8222;живот&#8220;. Не бива    да се прави изкуство за изкуството, а изкуство за живота. Призив (или разпореждане)    на една от комунистическите идеологеми гласи: &#8222;Изкуството по-близо до живота&#8220;.    Има и друг призив, педагогически: &#8222;Училището по-близо до живота&#8220;. Сами по себе    си двата призива стоят по-близо един до друг, отколкото изкуството до живота    или училището до живота. Естествено човешко действие е да сближаваме до отъждествяване    и да разобщаваме до изолиране. И в двата случая творим, създаваме нещо различно    с невинния риск да го унищожим.</strong></p>



<p> <strong>Това правят и двете латински максими за училището. Положени са върху един    и същ реторически модел, но смисълът им е противоположен &#8211; така както и на самото    училище. Невъзможно е, а и няма защо да търсим коя от тях е била формулирана    първа &#8211; двете вървят през хилядолетията неразделни. Все пак една от тях е предпочитана,    което може да се измери поне с числа. Някакъв брой хора знаят максимата &#8222;Не    за училището, а за живота учим&#8220;. Каква ли част от тях знаят, че има и противоположна    по смисъл и, по-важното, каква ли част биха я подкрепили?</strong></p>



<p> <strong>Привлекателната и трудно съчетаемата двойка училище &#8211; живот намира някакво    утешително съчетаване в популярното клише &#8222;училището на живота&#8220;. В него &#8222;училището&#8220;    не е училище в собствения си смисъл, а метафора с нескривания намек, че това    метафорично и малко странно училище е по-силно, по-важно от същинското. Въпросното    клише е пародийно приповдигнато в &#8222;Моите университети&#8220;, автобиографична книга    на Максим Горки, човека, който е бил в досег с какво ли не, но не и с университетите    в академическия смисъл на думата. Клишето &#8222;училище на живота&#8220; влиза и във фейлетона    на Ботев &#8222;Смешен плач&#8220;. В него се говори за два вида училища. Едното е на Йоан    Златоуст, Лойола, на императорите Вилхелм и Наполеон, другото е на Фурие и Прудон,    на Кювие и Нютон &#8211; още едно разбиване на категорията училище. От тях добро е    второто, а то е училището на живота, по думите на автора &#8222;училището житейско&#8220;.    Що за училище е това, не е ясно &#8211; работа ли е на жанра фейлетон да обяснява?    &#8211; но ясно е, че двойката училище &#8211; живот може да се метафоризира и да се използва    в реторически построения &#8211; и редовно в полза на живота.</strong></p>



<p><strong> В двойката училище &#8211; живот едно от многото, но и едно от важните значения    на &#8222;живот&#8220; е полезността, казано малко по-философски утилитарността. Като понятийна    единица в хуманитаристиката утилитаризмът се появява през първата половина на    ХIХ век. Негова родина, обяснимо, е тогавашната Англия, а водеща фигура Джереми    Бентам (1748-1832). Един от приносите на Бентам към човечеството и човещината    е предложеният от него модел на затвор &#8211; килиите са така разположени, че един    надзирател може да наблюдава какво се върши във всяка от тях (такова чудо няма    и у Оруел с неговия всевиждащ Голям брат). Още по-голям е приносът му към идеята    за нравствеността и щастието: нравствена мяра за постъпките ни е тяхната полезност    (Utility, с главна буква), полезността е &#8222;най-голямото щастие на най-голямата    част от хората и мяра за правилното и неправилното&#8220;. Ясно и разбрано.</strong></p>



<p> <strong>Идеите на утилитаризма засягат особено чувствително училището, открай време    подозирано, че е недостатъчно полезно или че направо е излишно. А случи ли се    нещо с училището, ето, и то бързо, нова тема в художествената литература. В    романа на Чарлз Дикенс &#8222;Трудни времена&#8220; (1854 г.) се разказва как заможният    господин Гредграйнд е основал училище и какво изисква от него. Изисква училището    му да е образцово и тази образцовост започва още от външния вид на класната    стая: &#8222;неугледна, гола, някакъв неприветлив коптор&#8220;. В образцовото училище,    настоява собственикът му, едно трябва да се учи и знае: &#8222;Факти, факти, факти,    числа и статистика!&#8220;, и добавя нещо, в което Бентам пръв би се познал: &#8222;Другото    никога няма да бъде полезно&#8220;. Бентам вероятно би одобрил тези думи, но литературните    изпитания на идеите му продължават. Във въпросното образцово училище на урок    за коня не би трябвало да се говори, че това е красиво и добро същество, както    очакват някои ученици. Полезното е да се знае за крайниците му и още по-важно,    за броя и разположението на зъбите му. Тъкмо това и знае един ученик, когото    повествованието кой знае защо нарича &#8222;зубрач&#8220;.</strong></p>



<p> <strong>Говори се, че днешна България по ред белези прилича на Бентамовата Англия.    И комай е така, след като и около училището звучи искането &#8222;Полза, полза, полза!&#8220;    (фактите могат да почакат). Пък и не само звучи, изписва се черно на бяло. Входът    на едно софийско училище се краси от надписа: &#8222;Учим се днес, за да успеем утре&#8220;.    Лозунг като лозунг, според правилата на жанра: той е в първо лице множествено    число, &#8222;ние&#8220;, макар че авторите му отдавна не учат, обещава някакъв успех, и    то не в някакво далечно или близко бъдеще, а още утре, и може да бъде приет    и изпълняван от едни, а други да продължат да ходят на училище без помисъл за    такъв или онакъв успех утре. По ирония на съдбата училището, което се краси    от тоя лозунг, се нарича &#8222;Емилиян Станев&#8220;. А за да успеем утре, дали ни е нужно    да четем и изучаваме творчеството на Емилиян Станев, Иван Вазов, Шекспир? Като    знаем какво се разбира днес под успех, отговаряме вместо другите &#8211; не, не е    особено нужно. Обръчът около преподаването на литература продължава да се затяга.</strong></p>



<p> <strong>В двойката училище &#8211; живот се внасят и смекчаващи конфликта обстоятелства,    пак за сметка на филологията. Да, училището е нужно и полезно, но е и всичко,    което се преподава в него. В литературата на ХIХ и ХХ век с почетното звание    непотребни учебни предмети се удостояват на първо място старогръцки и латински.    И двата, и най-вече латинският, са били езиците на научните трудове, на преподаването,    диспутирането, изпитването в колежи и университети. Така е например във Франция    до ХVI век, след което започва все по-усилваща се съпротива срещу латинския    като преподавателски език (бунтарят Рамус участва и в нея). Може да си представим,    че ако един български монах би попаднал в тези борби, щеше да посъветва: &#8222;Французино,    знай свой род и язик, учи ся и преподавай по французки&#8220;. Утвърждаването на френския    език като език на културата, науката, литературата и училищата е подкрепено    и от манифеста на литературния кръг Плеяда, дори още от самото му заглавие &#8222;Защита    и възхвала на френския език&#8220; (1549 г.). И ето че не след дълго ученикът на Рамус    П. Форкадел изнася първите университетски лекции на френски.</strong></p>



<p> <strong>През следващите два века латинският език бива все по-силно изтласкван от новите    местни езици, но това слабо се отразява върху живота му в училищата. Той се    преподава на повечето места задължително и обилно. И тук хората започват да    си задават въпроса, който на езика в отстъпление, латинския, гласи: &#8222;Qui prodest?&#8220;.    Наистина, кой има полза от ученето на латински? А старогръцки? Хуманитаристика    и утилитаризъм се сблъскват тук на тясна, но много разгорещена площ, в която    се оказва училището и преди всичко филологическото преподаване.</strong></p>



<p> <strong>Върху старогръцки и латински бива окачена некроложната табела &#8222;мъртви езици&#8220;.    Тя въздейства и върху българския литературен свят. Според едно семейно предание    Тотьо Крачолов много се ядосал, като разбрал, че синът му Пейо учи в гимназията    мъртви езици и на бърза ръка (Яворов едва бил завършил пети гимназиален клас)    го &#8222;ориентирал професионално&#8220; към нещо по-житейско, към сребърния занаят, както    той наричал телеграфството.</strong></p>



<p><strong> Когато една работа е безсмислена, безполезна, а и трудна, но задължителна,    тя отблъсква. За неприязънта към изучаването на латински, а и към самия език    се говори, заедно с всички други, и в българската литература. Бившият учител,    а след това представителят на страната на розите Ганчо &#8211; Викенти, като вижда    някакви латински надписи, изръмжава: &#8222;Какво? Латински е, отде да знам? От ученик    го бях намразил там&#8220;. В автобиографията на Бранислав Нушич пък, къде нашега,    къде сериозно, е казано, че изучаването на латински &#8222;нанася тежки последици    върху нашите младежи&#8220;, от които те не могат да се освободят до края на живота  си.</strong></p>



<p> <strong>Разбира се, литературата предлага и по-благодушна комика в отношението към    латинския език, но все пак комика. В комедията &#8222;Веселите уиндзорки&#8220;, четвърто    действие, един свещеник изпитва момче по латински, а присъстващата на разговора    госпожа Скокли преиначава латинските думи на английски и заключава: &#8222;И това    ми било език!&#8220;. (Казано е за езика на Вергилий, на Цицерон, моля ви се.) Едно    обемисто изследване (на Томас Болдуин) твърди, че познанията на Шекспир по латински    са били твърде бедни, по старогръцки още по-бедни &#8211; колкото може да даде тогавашната    прогимназия &#8211; и че Шекспир ги е учел с крайна неохота. Според съвременните умонастроения    от това творчеството му само е спечелило.</strong></p>



<p><strong> Ако един учебен предмет е обявен за колкото излишен, толкова и труден, преподавателят    му не може да очаква нищо добро от ученици, от родители &#8211; а и от художествената    литература. Тя му изгражда шаблонен образ на педант, деспот, дребнавец и самото    тесногръдие. Първият калъф на човека в калъф Беликов е предметът, който преподава    &#8211; старогръцки. И ако такъв човек не осъществи поривите си, превръща се в жалка    и карикатурна фигура, в учителя по латински с показателното прозвище Редингота    в романа на Д. Димов &#8222;Тютюн&#8220;. И не е чудно, че една от първите мерки на новата    власт и идеология след 1944 г. в полето на образованието е била да изхвърли    старогръцки и латински от гимназиите. Много вероятно е да са го обяснили с думите    от старогръцко-латинската фраза &#8222;Inutile terrae pondus&#8220;, &#8222;Безполезно земно бреме&#8220;    &#8211; тогава все още доста хора са знаели този израз. Десетилетия по-късно почти    същата власт и почти същата идеология започнаха да се чудят как да възстановят    отмалко-малко преподаването на &#8222;мъртвите езици&#8220;.</strong></p>



<p> <strong>Казаното за съдбата на старогръцки и латински в преподаването им беше и отклонение,    и доближаване до нашия въпрос, защото днес между преподаването на класически    езици и на литература има само една крачка. Връзката е бентамовска &#8211; има ли    полза? Една от господстващите сега в България (и не само в България) идеологеми    изисква в преподаването на литература да има приложност, от което се разбира,    че изпълнителите й не знаят що е литература, но много добре усещат какво изисква    от тях новият вятър.</strong></p>



<p> <strong>Вече беше не един път дума, че не мога да намеря в нашата литература описание    как литературата се преподава в училище. Има за какви ли не предмети, но не    и за нея. Помолих за помощ познавачи на нашата литература &#8211; все същото. С очакване    отворих автобиографията на Нушич. Значителна част от нея е посветена на &#8222;училищните    му години&#8220; (които впрочем твърде много се различават от Гьотевия Вилхелм Майстер)    и описанието на които показва, че не е добре нито да си ученик, нито учител.    Разказано е за учебни часове и за учители по следните предмети: вероучение,    сръбски език, история, география, естествени науки, немски, френски, математика,    физика, химия и особено любимия латински език. Почти цялата учебна програма.    И в това &#8222;почти&#8220;, тоест липсата на литературата, е нещото, което ни интересува.</strong></p>



<p> <strong>Потърсих в други чуждестранни литератури описания на учители по литература    и тяхното преподаване. Избрах Чеховия разказ &#8222;Учитель словесности&#8220;. В превода    на Лиляна Ацева заглавието е станало &#8222;Учителят по литература&#8220;. И с основание,    защото през втората половина на ХIХ век в българската култура думата &#8222;словесност&#8220;    пада все по-ниско, така че в цитирания очерк на Пенчо Славейков (1901 г.) за    габровския учител Илия Христович се казва, че бил &#8222;автор на безсмислени басни    и даскал по словесността&#8220;.</strong></p>



<p> <strong>Даскал по&#8230; пардон, учителят по литература в Чеховия разказ се нарича Сергей    Никитин. В приятелски кръг той защищава, без много страст, Пушкин и Салтиков-Шчедрин.    Повече страст влага в любовта си към младата и изящна Маня, за която прави грешката    &#8211; както се оказва &#8211; да се ожени. По време на урок, докато учениците му четат    наглас откъси от Пушкин и Гогол, се замечтава, наляга го дрямка, но и през нея    &#8222;въздиша, сякаш се възхищава от автора: &#8222;Колко е красиво!&#8220;. Това прави защитникът    на Пушкин и Шчедрин, докато е на учителската катедра. После се случва нещо друго.  </strong></p>



<p> <strong>Наричат един от повествователните похвати на Чехов подводно течение. То действа    и тук &#8211; в повествователното спокойствие и привидното нищонеслучване назрява    напрежение, което в случая завършва с бунт и порив към промяна. Младоженецът    и учителят Никитин вижда, че затъва в нещо, което сам той нарича пошлост &#8211; ключово    място в творчеството на Чехов и на тогавашната руска култура. &#8222;Пошлост и пошлост&#8230;    Да бягам оттук, да бягам още днес, иначе ще полудея!&#8220; &#8211; пише в дневника си Никитин.</strong></p>



<p><strong> Ето го и първия осъзнат и пряко назован удар, който преобръща наопаки живота    на щастливо влюбения и не чак толкова щастливо оженения Никитин: осъзнаването,    че е учител и не само учител, но и учител по литература. Довреме се е въодушевявал    от работата си: &#8222;Ти си учител, работиш на най-благородното поприще&#8220;, но постепенно    го обхваща друга мисъл: &#8222;Не съм учител, а чиновник, бездарен и безличен като    преподавателя по старогръцки. Нямам призвание да учителствам, не познавам педагогията.&#8220;.    Дотук разсъждава учителят изобщо, следва по-конкретното и, поне за нас, по-мъчителното:    започва да разсъждава учителят по литература. Обхваща го подозрението, че не    знае какво преподава: &#8222;то, что он преподавал, было ему неизвестно&#8220;, което е    все пак негов личен проблем, а след него проблемът, меко казано, на всички учители    по литература: &#8222;И быть может, даже он учил тому, что не нужно&#8220;. Което не е потребно    &#8211; как при това положение да не му се прище да избяга още днес, иначе ще полудее.</strong></p>



<p> <strong>Подобни умонастроения в българската литература не намерих, но те са силни    и често изразявани от, така да се каже, нелитературни учители по литература.    В 1906 г. Ангел Атанасов, учител с опит, изнася реферат пред филологическото    дружество, в който говори за патимиите на своите колеги, учителите по литература:    те са &#8222;недоволни от своята дейност, често се питат: какъв е всъщност предметът,    който преподавам? Какво значение има той за учебното дело?&#8220;. Този въпрос тревожи    не само герои, създадени от литературата, като Чеховият, но и нейните преподаватели.</strong></p>



<p> <strong>За разлика от други учебни предмети, преподаването на литература наложително    изисква ученикът да прочете не само учебника, но и нещо друго &#8211; изучаваните,    пък и не само изучаваните литературни произведения. Прави ли го? Според всеобщото    мнение нищожно малко. В тази точка училището може да разчита на семейната среда,    на домашната библиотека. Да, но: &#8222;Много родители считат, че заниманията на техните    деца с четене на романи, разкази, драми и пр. е особен разкош и празно прекарване    на времето&#8220;. Казано е не в наше време, време на повсеместен поплак &#8222;Не четат!&#8220;,    а в 1906 г. от цитирания вече Ангел Атанасов. И ако ученикът знае за романа    &#8222;Под игото&#8220; само от думите на учителя и от учебника, без да е чел произведението,    що за знание е това? И поражда ли то уважение към литературата като литература    и като учебен предмет? Утешаваме се, че по-добре е такова знание, отколкото    без никакво. Тъжна утеха.</strong></p>



<p> <strong>Двойката училище &#8211; живот е част от голямото и неразрешимо човешко раздвоение    между полезност и безполезност, която преподаването на литература на свой ред    доизостря. От идеалната държава, както си я представя Платон, поетите трябва    да бъдат изпъдени &#8211; излишни и вредни. Какво ли би се случило там с учителите    по литература?</strong></p>



<p> <strong>Двойката училище &#8211; живот изглежда частен случай на двойката приложност &#8211; неприложност    на знанието. И у Кант, и у старите римляни неприложността е някак свързана със    свободата. Римляните изковават словосъчетанието artes liberales, което малко    произволно превеждаме свободни изкуства. В Рим liberales е значело свободни    хора, които учат и знаят не за да работят със знанието си, свободни, а не роби.    Средновековните университети поемат това съчетание и разделят преподаваните    предмети на &#8222;седем свободни изкуства&#8220;. Какво е свободното тук е неясно и спорно,    но и с неяснотата си думата liberales върши добра работа &#8211; напомня, че в знанието    и неговото преподаване може да има не само власт, принуда и подчинение, но и    някаква свобода. И тъй като наближаваме въпроса за принудата, подчинението и    свободата в преподаването на литература, ето още една литературна гледна точка.</strong></p>



<p> <strong>Намираме я отново в творчеството на Елин Пелин. Споменахме негови разкази    за човешкото страдание и безизходица, представени чрез орисията на учителя.    Сред тях е разказът &#8222;Кал&#8220;, нещо от рода на &#8222;един ден от живота на Никола Нонин,    учител&#8220; (1903 г.). Тъжен ден, затънал в кал в буквалния и преносния смисъл на    думата. Има обаче и друг разказ, за свободата на учителя, в който, за разлика    от другите, действа някаква мефистофеловска трагикомика. Озаглавен е &#8222;Душата    на учителя&#8220; (1904 г.). Ето го вкратце.</strong></p>



<p> <strong>Умира учителят на село Криво школо &#8211; за разлика от селото с това красиво име,    той и име няма. Смъртта му не изненадва никого: &#8222;Глътна му здравето това пусто    училище. Тая кочина го изяде!&#8220; &#8211; говорят жителите на село Криво школо. Душата    на учителя излиза от &#8222;безжизненото сухо тяло&#8220; и зачаква небесните пратеници    да я отведат където й е мястото. Задава се някой и душата изтръпва: &#8222;Инспекторът!&#8220;.    Оказва се, че е нещо далеч по-безопасно &#8211; идват дяволът и ангелът и всеки от    тях кани душата в своите селения, кани я със своите изкушения. Ангелът е строг,    &#8222;лицето му имаше заповеднишко изражение като на някой началник на отделение    от министерството&#8220; (бел. моя: най-вероятно министерството на народното просвещение).    Дяволът пък е волен дух, веселяк, песнопоец, пълна противоположност на ангела,    пък и на Гьотевия Мефистофел. Според ангела &#8222;даскалските души са научени да    търпят&#8220;, според дявола тази душа заслужава уважение, приятелство и я кани да    отиде с него в света на свободата. Преди да приеме, душата</strong> <strong>пита нещо, което    всеки човек и преди всичко всеки учител може да запита: &#8222;Ще мога ли да говоря    там каквото си искам?&#8220;. И като чува, че да, учителят се отказва от обещания    му &#8222;райски мед и мляко&#8220; и продава, по-точно предава душата си на дявола. Перва    презрително ангела през пръстите, скача върху крилете на дявола и полита в пространството    най-сетне &#8222;волно и весело като вятър&#8220;.</strong></p>



<p> <strong>Можем ли и ние, учителите по литература, да полетим така още приживе, още    преди да ни е причакал дяволът?</strong></p>



<p><strong> По сюжетния модел сетен сиромах умира и душата му &#8211; многозначително &#8211; избира    ангела или дявола &#8211; е построен и друг разказ на Елин Пелин. Междутекстовият    анализ би могъл да породи нови значения във всеки от разказите и в пространството    между тях. Там ще се очертае и образ на учителя.</strong></p>



<p> <strong>Душата на учителя &#8211; крилата на учителя. Мотивът за крилата му се появява и    в друг разказ на Елин Пелин, издаден шест месеца преди &#8222;Душата на учителя&#8220;.    По съдържание е изцяло &#8222;учителски&#8220;, нещо учителско има и в заглавието му, &#8222;Поприще&#8220;.    Тази дума върви към високия стил и може да съседства с думи като &#8222;призвание&#8220;.    Така разбира учителството новата учителка Ангелина, така са го разбирали и нейните    по-възрастни колеги, но само донякога. Един от тях, Богданов, й говори за разочарованието    си, за &#8222;ужасната мъка, която сковава духа&#8220; на учителите, съветва я да &#8222;се прости    веднъж завинаги с това, което се казва наука&#8220;, да живее &#8222;мирно и тихо&#8220; и прочее.    Защото, завършва поучението си Богданов, &#8222;Опасно е да се хвърчи без криле!&#8220;.    Двата разказа са близки по време, но още по-близки са с общия си мотив. На негова    основа може да изградим мълчалив междутекстов диалог с въпроса има ли крила    учителят и ако няма, как може да се сдобие с тях. И разказът &#8222;Душата на учителя&#8220;    отговаря.</strong></p>



<p><strong> Обсъждахме двойката полезно, нужно &#8211; безполезно, излишно. От много време насам    обстоятелствата налагат да минем от противоречието към противопоставянето, към    двойката полезно &#8211; вредно. Наистина отминали са времената на идиличната двойка    dulce et utile, с която Хораций определя поезията и която леко доизяснява: &#8222;Поетите    желаят да бъдат или полезни (aut prodesse), или приятни (aut delectare), или    и двете заедно&#8220; (&#8222;Поетическо изкуство&#8220;). Духовното развитие на Европа върви    през разбиване на цялости и хармонии, с оразличаване, опротиворечаване, противопоставяне.    Движението неминуемо обхвана и училището и стигна до гледището, че всяко училище,    било то килийно или &#8222;житейско&#8220;, е вредно. Тук също не мина без степенувания,    като сред най-вредните учебни предмети бе подредена литературата. Да се преподава    литература, е вредно както за учениците, така и за самата нея. Такива идеи са    ми известни откъм края на ХVIII век, но ето нещо по-съвременно, статия на Ханс    Магнус Енценсбергер, известен писател и още по-известен волнодумец. Озаглавена    е &#8222;Скромно предложение как да предпазим младежта от продуктите на литературата&#8220;    (1976 г.). Доводите против са разнообразни и остроумни, включително и това,    че учителите по литература му приличали на чиновници. По-важно за нас е, че    в учителя по литература се привижда образът на учителя &#8211; деспот и скудомисленик    (образ тъй чужд на Елин-Пелиновото творчество). Учителят изисква от учениците    да анализират и тълкуват произведения, което било против природата на литературата.    Изисква и нещо, което отива и против съвестта на ученика: предлага и налага    die richtige Interpetation, тоест това, което той смята, че е правилно, и ядове    ще бере ученикът, който не се подчини. Като е така, върви че ставай учител по    литература, ще добавим от нас.</strong></p>
]]></content:encoded>
					
		
		
			</item>
		<item>
		<title>Глупакът никога не може да бъде някой, но винаги може да бъде всеки</title>
		<link>https://dvatabuka.eu/%d0%b3%d0%bb%d1%83%d0%bf%d0%b0%d0%ba%d1%8a%d1%82-%d0%bd%d0%b8%d0%ba%d0%be%d0%b3%d0%b0-%d0%bd%d0%b5-%d0%bc%d0%be%d0%b6%d0%b5-%d0%b4%d0%b0-%d0%b1%d1%8a%d0%b4%d0%b5-%d0%bd%d1%8f%d0%ba%d0%be%d0%b9-%d0%bd/</link>
		
		<dc:creator><![CDATA[Венелина Стоянова]]></dc:creator>
		<pubDate>Fri, 20 Sep 2019 21:10:28 +0000</pubDate>
				<category><![CDATA[Цитати и откъси]]></category>
		<category><![CDATA[Хърбърт Уелс]]></category>
		<guid isPermaLink="false">http://dvatabuka.site/?p=7935</guid>

					<description><![CDATA[На 21 септември 1866 г. е роден Хърбърт Уелс &#8211; английски писател, известен най-вече с научнофантастичните си романи. Сред тях са „Машината на времето“ (1895), „Невидимият“ (1897), „Война на световете“ (1898). Ако ние не завършим войната, войната ще довърши нас. Винаги, когато [...] <a href="https://dvatabuka.eu/%d0%b3%d0%bb%d1%83%d0%bf%d0%b0%d0%ba%d1%8a%d1%82-%d0%bd%d0%b8%d0%ba%d0%be%d0%b3%d0%b0-%d0%bd%d0%b5-%d0%bc%d0%be%d0%b6%d0%b5-%d0%b4%d0%b0-%d0%b1%d1%8a%d0%b4%d0%b5-%d0%bd%d1%8f%d0%ba%d0%be%d0%b9-%d0%bd/" title="Глупакът никога не може да бъде някой, но винаги може да бъде всеки" class="read-more">Виж още ...</a>]]></description>
										<content:encoded><![CDATA[<p><img loading="lazy" decoding="async" class="alignright wp-image-7936 size-medium" src="https://dvatabuka.eu/wp-content/uploads/2015/09/Herbert-George-Wells-350x350.jpg" alt="Herbert George Wells" width="350" height="350" srcset="https://dvatabuka.eu/wp-content/uploads/2015/09/Herbert-George-Wells-350x350.jpg 350w, https://dvatabuka.eu/wp-content/uploads/2015/09/Herbert-George-Wells-700x700.jpg 700w, https://dvatabuka.eu/wp-content/uploads/2015/09/Herbert-George-Wells-220x220.jpg 220w, https://dvatabuka.eu/wp-content/uploads/2015/09/Herbert-George-Wells.jpg 1200w" sizes="auto, (max-width: 350px) 100vw, 350px" />На 21 септември 1866 г. е роден Хърбърт Уелс &#8211; английски писател, известен най-вече с научнофантастичните си романи. Сред тях са „Машината на времето“ (1895), „Невидимият“ (1897), „Война на световете“ (1898).</p>
<p><strong>Ако ние не завършим войната, войната ще довърши нас.</strong></p>
<p><strong>Винаги, когато хвърли поглед отвъд Атлантика, за да види американския орел, Европа вижда само задните части на щраус.</strong></p>
<p><strong>Глупакът никога не може да бъде някой, но винаги може да бъде всеки.</strong></p>
<p><strong>Истинската ни националност е човек.</strong></p>
<p><strong>Нравственото негодувание е завист с ореол над главата.</strong></p>
<p><strong>Там, където няма промени и необходимост от промени, разумът загива.</strong></p>
<p><strong>Този, който не гледа напред, се оказва най-отзад.</strong></p>
<p><strong>Цинизъм &#8211; това е хумор в лошо настроение.</strong></p>
<p><strong>Историята на човечеството е състезание между образованието и катастрофата.</strong></p>
]]></content:encoded>
					
		
		
			</item>
	</channel>
</rss>
