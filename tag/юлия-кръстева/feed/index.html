<?xml version="1.0" encoding="UTF-8"?><rss version="2.0"
	xmlns:content="http://purl.org/rss/1.0/modules/content/"
	xmlns:wfw="http://wellformedweb.org/CommentAPI/"
	xmlns:dc="http://purl.org/dc/elements/1.1/"
	xmlns:atom="http://www.w3.org/2005/Atom"
	xmlns:sy="http://purl.org/rss/1.0/modules/syndication/"
	xmlns:slash="http://purl.org/rss/1.0/modules/slash/"
	>

<channel>
	<title>Юлия Кръстева | Двата бука</title>
	<atom:link href="https://dvatabuka.eu/tag/%d1%8e%d0%bb%d0%b8%d1%8f-%d0%ba%d1%80%d1%8a%d1%81%d1%82%d0%b5%d0%b2%d0%b0/feed/" rel="self" type="application/rss+xml" />
	<link>https://dvatabuka.eu/</link>
	<description>Новини и старини от света на книгите и литературата</description>
	<lastBuildDate>Fri, 10 Oct 2014 21:11:40 +0000</lastBuildDate>
	<language>bg-BG</language>
	<sy:updatePeriod>
	hourly	</sy:updatePeriod>
	<sy:updateFrequency>
	1	</sy:updateFrequency>
	
	<item>
		<title>Юлия Кръстева: Българските протести страдат от утопизъм</title>
		<link>https://dvatabuka.eu/%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b8%d1%82%d0%b5-%d0%bf%d1%80%d0%be%d1%82%d0%b5%d1%81%d1%82%d0%b8-%d1%81%d1%82%d1%80%d0%b0%d0%b4%d0%b0%d1%82-%d0%be%d1%82-%d1%83%d1%82%d0%be%d0%bf/</link>
					<comments>https://dvatabuka.eu/%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b8%d1%82%d0%b5-%d0%bf%d1%80%d0%be%d1%82%d0%b5%d1%81%d1%82%d0%b8-%d1%81%d1%82%d1%80%d0%b0%d0%b4%d0%b0%d1%82-%d0%be%d1%82-%d1%83%d1%82%d0%be%d0%bf/#respond</comments>
		
		<dc:creator><![CDATA[Георги Стоянов]]></dc:creator>
		<pubDate>Wed, 01 Oct 2014 07:26:30 +0000</pubDate>
				<category><![CDATA[Интервюта]]></category>
		<category><![CDATA[Юлия Кръстева]]></category>
		<guid isPermaLink="false">http://dvatabuka.site/?p=1559</guid>

					<description><![CDATA[Професор Юлия Кръстева е световноизвестен писател, философ, психоаналитик и теоретик на културата. Тя гостува в родината си за лекция, която изнесе в Софийския университет миналия петък. Над 600 слушатели дойдоха да чуят нейните разсъждения за новите форми на бунта в съвременната цивилизация. [...] <a href="https://dvatabuka.eu/%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b8%d1%82%d0%b5-%d0%bf%d1%80%d0%be%d1%82%d0%b5%d1%81%d1%82%d0%b8-%d1%81%d1%82%d1%80%d0%b0%d0%b4%d0%b0%d1%82-%d0%be%d1%82-%d1%83%d1%82%d0%be%d0%bf/" title="Юлия Кръстева: Българските протести страдат от утопизъм" class="read-more">Виж още ...</a>]]></description>
										<content:encoded><![CDATA[<div id="attachment_1526" class="wp-caption alignleft" style="width: 50%; max-width:100%"><img fetchpriority="high" decoding="async" class="wp-image-1526 size-medium" src="https://dvatabuka.eu/wp-content/uploads/2014/09/juliia-krysteva-350x215.jpg" alt="Юлия Кръстева е френско-българска изследователка - психоаналитик, лингвист, семиотик, философ, писател" width="350" height="215" srcset="https://dvatabuka.eu/wp-content/uploads/2014/09/juliia-krysteva-350x215.jpg 350w, https://dvatabuka.eu/wp-content/uploads/2014/09/juliia-krysteva-220x135.jpg 220w, https://dvatabuka.eu/wp-content/uploads/2014/09/juliia-krysteva.jpg 655w" sizes="(max-width: 350px) 100vw, 350px" /><div class="wp-caption-text">Юлия Кръстева</div></div>
<p><em>Професор Юлия Кръстева е световноизвестен писател, философ, психоаналитик и теоретик на културата. Тя гостува в родината си за лекция, която изнесе в Софийския университет миналия петък. Над 600 слушатели дойдоха да чуят нейните разсъждения за новите форми на бунта в съвременната цивилизация. &#8222;Преди да вдигнеш революция в квартала, трябва да направиш революция в себе си&#8220;, заяви проф. Кръстева пред аудиторията. Тя напуска България на 22 години през 1966 г. със стипендия в Сорбоната. </em><em>&#8222;Вие имате пред себе си една жена от български произход с френска националност, европейско гражданство, осиновена от Америка&#8220;, самоопредели се знаменитата българка.</em></p>
<p>&nbsp;</p>
<p><strong>&#8211; Проф. Кръстева, какви са впечатленията ви от България при това завръщане &#8211; какво ви изненада и удиви?</strong></p>
<p>&nbsp;</p>
<p>&#8211; Аз останах само за два дни и нямам много впечатления от България, но ме впечатли голямото любопитство на академичната младеж и желанието да се внесе в политическото поле едно по-дълбоко размишление за корените и кризата на цивилизацията. Защото вие скоро ще правите избори. Хората казват, че практическият език е обеднял, трябва интелектуалците да дадат някакъв дух и цвят и повече подтик за размишление във връзка с традициите и бъдещето. Ние българите имаме голяма традиция, но тя се забравя. Естествено не може всичко да се чака от традицията, но тъй като въпросът с ценностите е много сложен, трябва да започнем, като преоценим старите ценности и се мъчим да изградим нови. Но това изисква да се отиде по-далеч от комерсиалното цифрово класическо пазарно общество, в което много бързо вратите се затварят. И тук академичните среди имат голямо място. Като казвам академичните, имам предвид от малките училища до медиите.</p>
<p>&nbsp;</p>
<p><strong>&#8211; Какви са вашите наблюдения, не е ли обеднял навсякъде политическият език, или това е типично само за нашата страна?</strong></p>
<p>&nbsp;</p>
<p>&#8211; Не, това е нещо общо навсякъде. Но тук впечатлява много, защото за това ми говорят и студентите, и преподавателите, с които се срещах. Пък и защото този български говор, който съм запазила, през годините преди падането на Берлинската стена беше наситен с много аспекти от световната цивилизация и ние непрекъснато дискутирахме как може да се обнови обществото във връзка с това. Струва ми се, че и сега това не е изчезнало, но е някак закрито от една мрежа от по-повърхностни цели, които изглеждат важни, но опошляват малко народа. Чувствам го, но тъй и като другите ми го казват, реших да го споделя с вас.</p>
<p>&nbsp;</p>
<p><strong>&#8211; Вашата лекция бе за новите форми на бунта, а нашето българско общество от доста време е зациклило в бунтове, които сякаш не намират крайни решения. Следите ли ставащото в България и протестите, които се развиха през последните години?</strong></p>
<p>&nbsp;</p>
<p>&#8211; Следя нещата отдалеч, от телевизиите и нямам дълбоко разгръщане и анализиране на тези неща. Но понякога ми се струва, че тези бунтове са протести, които са недоволства без програми или се изпускат в някои крайни &#8222;левичарски&#8220; псевдомарксически или други утопически искания, които не се съобразяват нито с диктатите в глобалния пазар, нито с комплексното състояние на човешката психика. Няма нито реализъм, нито задълбочено мислене. Заради това ми се струва, че е нужно време. Така набързо решенията не се намират лесно. Моята цел беше да се мобилизират всички мисли, възможности, способности на академичната младеж и да се създадат т.нар. на Запад &#8222;групи на мислене (think tanks &#8211; бел.ред.) &#8211; да ги свързват с медиите и политиците и да се помисли след време за тази криза на цивилизацията, която ни разтърсва сега.</p>
<p>&nbsp;</p>
<p><strong>&#8211; Според вас има ли криза на идентичността в нашето общество? Вие казахте в лекцията си, че тя е универсален антидепресант, но имаме ли такава?</strong></p>
<p>&nbsp;</p>
<p>&#8211; Моето впечатление е, че ние в Европа, където се извърши тази голяма революция на Просвещението, се откъснахме от религиозните си традиционни корени. А това откъсване води до някакво механизирано комерсиално общество, което е всъщност много регресивно и опошлява. В този контекст връщането към идентичността понякога се разбира като затваряне в някаква схематична идентичност. Аз съм религиозен, православен, българин, мъж, жена, хомосексуален, хетеросексуален и т.н. Идеята ми е, че истинската идентичност, която ни свързва и ни се създаде с течение на вековете от нашата традиция &#8211; гръцка, еврейска, християнска, Възраждането, Просвещението, а сега и навлизането на тези мюсюлмански традиции &#8211; това ни подканва да преоценим днес всички тези традиции и да ги вземем такива, каквито са. А не да се затворим в тях и да ги превръщаме в догми, но да ги преоценяваме и проблематизираме. Казах, че идентичността &#8211; такава, каквато я разбирате за европейска традиция, не е сигурност, а поставяне под въпрос. Това е нещо много типично за нашата цивилизация, но не значи, че трябва да се откъсваме от традициите. Трябва да приемем тези идентичности като преходен период, необходимост и опит. Защото идентичността и отхвърлянето на идентичността могат да се изродят във фанатизъм, което виждаме и сега. Затова тази мъдрост на цивилизацията ни и преоценката на ценностите са нещо много важно. Трябва да се чувстваме европейци в множествеността на това европейско семейство и да сме способни да преоценяваме традициите на всички тези цветя, съставляващи букета на Европа.</p>
<p>&nbsp;</p>
<p><strong>&#8211; Казахте също, че преди да направим революция в квартала, с по-голяма точност трябва да направим революция в себе си. Кои са пътищата за това? Психоанализата очевидно е един от тях.</strong></p>
<p>&nbsp;</p>
<p>&#8211; Да, това преоценяване може да се върши в училищата от гледна точка на историята, науките и изкуството, за да се постигне едно въплъщаване на този въпрос във всеки от нас. Аз съм идентичен, знам какъв съм, но мога също да открия нови успехи, нови страни у себе си чрез това непрекъснато преоценяване на моята идентичност чрез изкуството, психоанализата, обучението и усвояването на религиите. С една дума, чрез просветата и културата. Това е големият фокус на Европа и на България също. Дори като живея в чужбина, се учудвам, че тази нация, която се създаде около писмеността, не изнася достатъчно тази гордост, която ние имахме, като бях дете, ученичка и студентка в България. Тази българска култура, която може непрекъснато да се подновява, тъй като години след робството, идентичността ни може да живее само ако се отвори към външното. Тя е не само национална, а е била също така и космополитна, свързана към другия свят. Изучават се много езици, доста от нашите български студенти са полиглоти и това би трябвало да се храни и развива.</p>
<p>&nbsp;</p>
<p><strong>&#8211; Определяте себе си като &#8222;енергичен песимист&#8220;, какво влагате в това? По-скоро повод за песимизъм или за оптимизъм имате, като виждате как се развиват обществата ни?</strong></p>
<p>&nbsp;</p>
<p>&#8211; Не искам да съм много оптимистична, защото виждам колко лошо вървят някои неща. Говоря за фанатизма, обедняването на много южни нации например, чувства се мизерията тук в някои квартали, които преди няколко години бяха дребна буржоазия. Затова не съм много оптимистична, виждам и причините, довели до това. Но от друга страна, знам, че има латентни способности, за които говорих и за които трябва да се събуди интересът у хората с интелектуални възможности, за да намерят начин да ги прекарат през медиите. Трябва да стане лично преживяване нуждата да имаме една непрекъснато възраждаща се идентичност, за да се променя тя, а не да е застинала веднъж завинаги. Това наричам аз вътрешна революция и затова казвам, че съм енергична, но песимистична &#8211; да събудим енергията у всички!</p>
<p>&nbsp;</p>
<p><em>Стела Стоянова, в.&#8220;Стандарт&#8220;</em></p>
]]></content:encoded>
					
					<wfw:commentRss>https://dvatabuka.eu/%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b8%d1%82%d0%b5-%d0%bf%d1%80%d0%be%d1%82%d0%b5%d1%81%d1%82%d0%b8-%d1%81%d1%82%d1%80%d0%b0%d0%b4%d0%b0%d1%82-%d0%be%d1%82-%d1%83%d1%82%d0%be%d0%bf/feed/</wfw:commentRss>
			<slash:comments>0</slash:comments>
		
		
			</item>
		<item>
		<title>Юлия Кръстева: Нови форми на бунта</title>
		<link>https://dvatabuka.eu/%d1%8e%d0%bb%d0%b8%d1%8f-%d0%ba%d1%80%d1%8a%d1%81%d1%82%d0%b5%d0%b2%d0%b0-%d0%bd%d0%be%d0%b2%d0%b8-%d1%84%d0%be%d1%80%d0%bc%d0%b8-%d0%bd%d0%b0-%d0%b1%d1%83%d0%bd%d1%82%d0%b0/</link>
					<comments>https://dvatabuka.eu/%d1%8e%d0%bb%d0%b8%d1%8f-%d0%ba%d1%80%d1%8a%d1%81%d1%82%d0%b5%d0%b2%d0%b0-%d0%bd%d0%be%d0%b2%d0%b8-%d1%84%d0%be%d1%80%d0%bc%d0%b8-%d0%bd%d0%b0-%d0%b1%d1%83%d0%bd%d1%82%d0%b0/#respond</comments>
		
		<dc:creator><![CDATA[Георги Стоянов]]></dc:creator>
		<pubDate>Thu, 25 Sep 2014 21:15:11 +0000</pubDate>
				<category><![CDATA[Коментари]]></category>
		<category><![CDATA[Юлия Кръстева]]></category>
		<guid isPermaLink="false">http://dvatabuka.site/?p=1525</guid>

					<description><![CDATA[Лекция на проф. Юлия Кръстева, изнесена в Софийския университет &#8222;Св. Климент Охридски&#8220; на 26 септември 2014 г.♦ &#160; Дами и господа, скъпи приятели, &#160; Благодаря ви, че сте тук, благодаря за вашия прием! Отправям признателността си на първо място към Френския институт [...] <a href="https://dvatabuka.eu/%d1%8e%d0%bb%d0%b8%d1%8f-%d0%ba%d1%80%d1%8a%d1%81%d1%82%d0%b5%d0%b2%d0%b0-%d0%bd%d0%be%d0%b2%d0%b8-%d1%84%d0%be%d1%80%d0%bc%d0%b8-%d0%bd%d0%b0-%d0%b1%d1%83%d0%bd%d1%82%d0%b0/" title="Юлия Кръстева: Нови форми на бунта" class="read-more">Виж още ...</a>]]></description>
										<content:encoded><![CDATA[<p><em>Лекция на проф. Юлия Кръстева, изнесена в Софийския университет &#8222;Св. Климент Охридски&#8220; на 26 септември 2014 г.♦</em></p>
<p>&nbsp;</p>
<div id="attachment_1526" class="wp-caption alignleft" style="width: 50%; max-width:100%"><img decoding="async" class="wp-image-1526 size-medium" src="https://dvatabuka.eu/wp-content/uploads/2014/09/juliia-krysteva-350x215.jpg" alt="Юлия Кръстева е френско-българска изследователка - психоаналитик, лингвист, семиотик, философ, писател" width="350" height="215" srcset="https://dvatabuka.eu/wp-content/uploads/2014/09/juliia-krysteva-350x215.jpg 350w, https://dvatabuka.eu/wp-content/uploads/2014/09/juliia-krysteva-220x135.jpg 220w, https://dvatabuka.eu/wp-content/uploads/2014/09/juliia-krysteva.jpg 655w" sizes="(max-width: 350px) 100vw, 350px" /><div class="wp-caption-text">Юлия Кръстева е френско-българска изследователка &#8211; психоаналитик, лингвист, семиотик, философ, писател</div></div>
<p>Дами и господа, скъпи приятели,</p>
<p>&nbsp;</p>
<p>Благодаря ви, че сте тук, благодаря за вашия прием! Отправям признателността си на първо място към Френския институт и към Посолството на Франция в София, които поеха на свои разноски това пътуване; и особено към Софийски университет &#8222;Свети Климент Охридски&#8220; и неговия ректор, професор Иван Илчев, както и към академичната общност, която организира с много грижа и внимание нашата среща, въпреки че академичната година още не е реално започнала. Благодаря специално на професор Миглена Николчина, с която от много години вече ме свързва едно силно философско съмишленичество, и без чието вярно приятелство и старание тази визита нямаше да се случи.</p>
<p>&nbsp;</p>
<p>Вие имате пред себе си (както често обичам да казвам) жена от български произход, с френска националност, европейско гражданство, осиновена от Америка. Дължа ви признание: виждам този калейдоскоп или несигурна постройка като избраничество, в библейския смисъл на термина, Berit (Habrit) – късмет и изпитание. Как е възможно това?</p>
<p>&nbsp;</p>
<p>Моето хегелиано-марксистко образование, което подчиняваше личното на колективното, ме кара да кажа, че съм исторически продукт: Втората световна война, конференцията в Ялта, поделянето на континента ни на Източна и Западна Европа; мечтата на генерал дьо Гол, който вече виждаше Европа да се разпростира от Атлантическия океан до Урал и даваше докторантски стипендии на младите студенти от Изтока, говорещи френски; след това май 1968; падането на Берлинската стена; перестройката; гласността; пробуждането на Китай и възникващите нови световни сили; структурализма, постструктурализма; фройдизма; сблъсъкът на религиите; хиперсвързаността; финансово-икономико-политическо-обществено-метафизично-екзистенциалната криза&#8230; Ще спра дотук.</p>
<p>&nbsp;</p>
<p>В това ускоряване на историята, което ми даде шанса да си създам своеобразно място, никога няма да забравя какво дължа на страната на моя произход, България: страна кръстопът, с бунтовен народ, която е моята родина.</p>
<p>&nbsp;</p>
<p>Кръстопът: тъй като от самото начало това е било смес между прабългарските номадски племена, идващи от Централна Азия, и уседналите славянски племена на границата на Византия; от момента на своето зараждане българската нация се е ковала, като се е съизмервала с необятното гръцко и византийско наследство, като ги е поглъщала, като им се е съпротивлявала. Като кръстопът, нацията, от която произхождам, е следователно едно полифонично културно построение: културна тъкан, която се съзнава и ревностно желае да бъде такава, България е нация-азбука, България е нация-писменост. И тук, в тази сграда, искам да отдам почит, както го правя в последната си книга Трепетни нагони на времето (Pulsions du temps), на основателите на тази българска идентичност, споена от културата: на братята Кирил и Методий и на техните ученици, сред които е и Климент Охридски, чието име ни приема тук.</p>
<p>&nbsp;</p>
<p>Нация кръстопът, но също и нация бунт: разказите за бунтовните подвизи на Ботев, Левски и Димитров са звучали край люлката на моето детство много повече, отколкото детските приказки, и още преди да открия басните на Лафонтен, поезията на Виктор Юго, мислите на Волтер-Дидро-Русо: най-напред при сестрите от ордена на свети Доминик, а после във френския Алианс, където родителите ми са имали чудесната идея да ме запишат.</p>
<p>&nbsp;</p>
<p>Съзнавам, че това национално наследство може да се изроди до тесен и реваншистки национализъм. Но се опитвам да съхраня от този български дух онова, което родителите ми – и българското училище – са ми предали и което за мен е съзвучно с най-ценното в европейската култура: космополитизма.</p>
<p>&nbsp;</p>
<p>&#8222;Je me voyage&#8220; – &#8222;Пътешествам в себе си; не само в света, но и в себе си&#8220;: такъв е девизът на моята героиня Стефани Дьолакур, която ме представя в един от романите ми, Убийство във Византия, който е и най-открит по отношение на българската ми съдба.</p>
<p>&nbsp;</p>
<p>Що се отнася до бунтуването, аз се опитвам да го практикувам в духа на френското Просвещение, като заемам също от немската философия и психоанализата на Зигмунд Фройд. Докато българската дума &#8222;бунт&#8220;, според някои тълкувания, ни възвежда вероятно към етимологическия корен на немското Bund, съюз, а според други е свързана с индо-европейския корен *bhou, изразяващ движение и сила, който е в основата също на &#8222;буря&#8220;, &#8222;бушувам&#8220; и &#8222;буен&#8220;; същата частица стои в основата и на латинското furia, и на старогръцкото φύρω. Обаче френската форма &#8222;révolte&#8220; напомня на латинския си произход и препраща към санскритския корен &#8222;&#8230;+vel&#8220;: разкриване, връщане назад, за да се отвори следходното, откровение, прераждане.</p>
<p>&nbsp;</p>
<p>Така че, като космополитна изследователка в кръстопътя на различни дисциплини, които подлагам на постоянно питане, аз нямам фиксирана идентичност. Дори съм убедена, че силата на нашата тъй крехка, тъй несигурна, тъй нападана Европа е точно в това, че тук, в гръцко-юдейската и християнска европейска традиция и благодарение на освободителното скъсване с религиозния обскурантизъм, донесено от века на Просвещението, следователно в Европа и никъде другаде, идентичността вече не е култ, а е въпрос.</p>
<p>&nbsp;</p>
<p>Аз твърдя, разбира се, че на нас ни е нужна идентичност: национална, полова, езикова, куртурна&#8230; Тъй като идентичността е универсален антидепресант: ако не знаете вече кой сте, вие се съмнявате в себе си, постепенно ставате нищо, вие ще се угнетите, вие ще се самоубиете. Но антидепресантите бързо се израждат в маниакална възбуда и отварят пътя към братоубийствени войни: днес това е по-видно от всякога под натиска на интегризмите.</p>
<p>&nbsp;</p>
<p>Така че още в моята родна България (където прекарах двадесет и пет години от живота си и която в моето детско съзнание вече беше неразделна част от Европа), а още по-непоколебимо във Франция (където живея от 48 години), аз научих, че няма друг начин да се изживява живота на духа в тези мрачни времена (за които говори един от моите &#8222;женски гении&#8220;, Хана Арент), освен да се &#8222;постави голям въпросителен знак върху най-голямата сериозност&#8220; (за да цитирам известната фраза на Ницше). Ако трябваше да предам накратко полифонията на моето търсене (философия-семиология-психоанализа-роман), бих казала: вместо да се търси някаква &#8222;система&#8220;, да се поддържа &#8222;въпросителния знак върху най-голямата сериозност&#8220;.</p>
<p>&nbsp;</p>
<p>Предлагам ви да слушате в този смисъл и размишлението върху &#8222;Новите форми на бунта&#8220;, което предоставям на вашето внимание.</p>
<p>&nbsp;</p>
<p>ИНТИМНО ПРЕЖИВЯВАНЕ</p>
<p>&nbsp;</p>
<p>&#8222;Аз се бунтувам, следователно ние съществуваме&#8220; (Албер Камю). Или по-скоро: Аз се бунтувам, следователно ние сме на път да се осъществим. Става дума за един просветителен и дълговременен експеримент.</p>
<p>&nbsp;</p>
<p>Много се говори за бунт в нашия глобализиран свят. Народни въстания, възмутена младеж, детронирани диктатори, президенти, изпуснали олигархическите си нерви, надежди и свободи, потиснати в затвори, карнавални процеси и кървави бани. При тази ситуация възниква един въпрос : ще успее ли бунтът, наричан в Мрежата &#8222;riot&#8220;, да събуди пресметливoто човечество в цифровата ера от хиперсвързания му сън? Или бунтуването е само хитрост на спектакъла, необходима му, за да продължи?</p>
<p>&nbsp;</p>
<p>Поне от два века насам сложната и богата дума, която в началото е била думата &#8222;бунт&#8220; [revolte],* е придобила политическо значение. Днес под бунт [revolte] разбираме оспорване на вече установени норми, ценности, власт. От Френската революция насам &#8222;политическият бунт&#8220; е светската версия на най-живото съзнание, когато то се опитва да остане вярно на тревогите и свободите си; бунтът е нашата мистика, синоним на достойнство.</p>
<p>&nbsp;</p>
<p>Ала нещо се е променило в резултат на всеобхватната криза, която преживяваме сега.</p>
<p>&nbsp;</p>
<p>За пръв път в историята си даваме сметка, че не е достатъчно да заменим старите ценности с нови &#8222;решения&#8220;. Тъй като всяко решение (т. нар. &#8222;free-market&#8220;, консумацията, сигурността, хиперсвързаността), което се превръща в &#8222;ценност&#8220; и възнамерява да замести старите рецепти (било то благотворителността на религиите или класовата борба на марксистите), всяко решение застива на свой ред в – потенциално тоталитарни – догми и безизходици. Под натиска на техниката, диктата на образите и ускорението на информацията, забравяме, че човекът, тоест говорещото същество е истински живо само при условие че има душевен живот. Но такъв живот съществува единствено когато човек постоянно поставя под въпрос своите норми и способности, собствената си полова, национална, езикова идентичност; желанията си, страданията си, своите любови и омрази. Не политическите апарати, а тъкмо разбунтуваните мъж и жена, в своето безпокойство на изследователи, са факторите, които усещат разочарованието от цивилизацията и търсят подходящ отговор. Срещнах неотдавна един ректор на университет в Аржентина, който ми каза, че иска да превърне младежите от бедстващите квартали не в &#8222;кадри&#8220;, нито в бунтовници, а в изследователи, които да търсят причините и механизмите на наркотиците, оръжейния трафик, проституцията в техните райони. Този човек беше защитил дисертация върху Майстер Екхарт, мистик от ХІІІ-ХІV век, който моли Бог да го освободи от Бог&#8230;</p>
<p>&nbsp;</p>
<p>Накратко, този професор споделя моето убеждение: преди да вдигнеш революция в квартала, трябва да направиш революция в себе си. Чрез какви средства да задвижим тази промяна?</p>
<p>&nbsp;</p>
<p>Те са множество. Като психоаналитичка, аз смятам, че психоанализата е очевидно едно от тези средства. Но също изкуството, преоткриването на различните религиозни преживявания от миналото, дори когато си атеист, са други такива средства.</p>
<p>&nbsp;</p>
<p>За психоанализата темата &#8222;бунт&#8220; е особено важна: на кушетката целта при един пациент с душевно страдание е да си припомни миналото, да го проблематизира, да го постави под въпрос, за да се откъсне от него, да го надмогне. Психоанализата не е, както твърдят някои, метод, който позволява най-добре да се &#8222;приспособиш&#8220; към обществото. Тъкмо обратното: тя е средство да преоцениш миналото си, за да утвърдиш своеобразието му чрез онова, което е най-оригинално в теб самия, което разкрива най-присъщото за теб, и в този смисъл е революционно. Фройд е един от най-язвителните, най-разбунтуваните умове на своето време, и съвсем не е основател на някаква нова религия, както го обвиняват. По време на анализата прераждането на пациента винаги преминава през новите връзки, които той успява да създаде с другия. В този експеримент (expérience) се състои възможният бунт. Той не е непосредствено политически, а допринася за едно продължително и дълбоко етическо изменение.</p>
<p>&nbsp;</p>
<p>Бих дала за пример все още неизвестната работа на сирийската психоаналитичка Рафа Нашед, която защитих съвместно с други френски психоаналитици, защото беше вкарана в затвора поради това, че е водила психотерапия срещу страха. Тази жена се опитва да практикува психоанализа в една страна, където – както самата тя пише – не можеш да кажеш нито &#8222;не&#8220;, нито &#8222;аз&#8220;. Тя започва да превежда Фройд на арабски, като заменя обичайната реторика, която на този език изразява сексуалността в жертвени термини, с една любовна реторика, заета от големия мюсюлмански поет и мистик Манзур ал-Халадж (ІХ в.)! Истински бунт, според моето разбиране, който се връща към традиционните източници, съгласувайки най-взискателната модерност с културното разнообразие, с културната присъщност.</p>
<p>&nbsp;</p>
<p>В последните години отдадох голямо значение на религиите. Дори се срещнах с папа Бенедикт ХVІ на междурелигиозната среща в Асизи през октомври 2011 г., където говорих от името на делегацията на невярващите. Как да се обясни това при една атеистична интелектуалка?</p>
<p>&nbsp;</p>
<p>Смятам, че е належащо да се прокарат мостове между светския и християнския хуманизъм, както и с другите религии. В този дух създадох с израелски психоаналитици интердисциплинарен форум върху религиите в Йерусалим. Не идва ли при нас културата-бунт от гръцкия философски диалог, но също и от равинските тълкувания на Библията, от ретроспективното християнско размишление, което е едно непрекъснато поставяне под въпрос? Някои от ученията на древните митове могат да ни бъдат от голяма помощ, ако съумеем да се върнем към тях, да ги дискутираме и разясняваме. Действително, нашето секуларно общество е попаднало в клопката на едно изключително счетоводителско ръководене на живота. То мисли все повече през &#8222;данни&#8220;, &#8222;цифри&#8220;, &#8222;стойности&#8220; и все по-малко през &#8222;въпроси&#8220;. Ще ви дам пример. Години наред търсих място да приютя своя син Давид с неговите неврологични трудности, да се уважава самостоятелността му и в същото време да се предпазва здравето му. Републиканските закони, въпреки усилията в последно време, все още не осигуряват истински персонализиран съпровод на мъже и жени в особено положение. Открих такова място не някъде другаде, а в една католическа асоциация, наскоро<br />
*Написах книга – размяна на писма с Жан Вание по този въпрос : &#8222;Техният поглед пронизва нашия мрак&#8220; (Leur regard perce nos ombres).създадена в духа на &#8222;Арката&#8220; на Жан Вание: там намерих една наистина необикновена всеотдайност и отваряне към другия в цялото му различие.* Още едно доказателство, че е неотложно хуманизмът да бъде утвърден наново, като се използва опитът на всички.</p>
<p>&nbsp;</p>
<p>Трябва да се върнем към форми на бунта, които са радикални, защото са му присъщи. Тези форми ще гарантират независимостта на духа и творческите му способности; проблематизирането на ценностите и идентичностите; интимното преживяване (expérience intérieure); новото поставяне под въпрос на приетото, на клишетата, на &#8222;езиковите елементи&#8220;. Чрез тези форми на бунт ще можем да се докоснем, под стереотипите и конвенциите, до неизречимите травми на нашата психика. Не за да ги увековечим, не за да балсамирам &#8222;моята депресия&#8220;,&#8220;моята перверзия&#8220; както прави известна литература, ценена по медийния пазар, а за да разглобя тези травми, да ги анализирам и преоценя. Така само мога да се преродя в нови връзки, в множествеността на връзките, които ще възникнат. Това е вярно за Запада и, по различен начин, за нововъзникващите страни, където освободителните подеми търсят ресурс в завръщането към духовните традиции, но попадат в клопката на обскурантизма. Под обскурантизъм разбирам триковете на технологията, а също и опиума на религиозните догми, които банализират съзнанието. Eдинствено бунтовният, непримирим, вътрешен опит може все още да ни спаси.</p>
<p>&nbsp;</p>
<p>Споменах психоанализата. Само че бунтът, който се опитва да прероди анализантите и да изгради душевен живот в тях, не е чужд на онова, което всяка личност изпитва, когато се вслуша във &#8222;вътрешния си глас&#8220;, пресечен от сложни логики. От тях днес ще откроя само две движения, познати на всеки от вас: нуждата да вярваш и желанието да знаеш.</p>
<p>&nbsp;</p>
<p>Нуждата да вярваш и желанието да знаеш*</p>
<p>&nbsp;</p>
<p>А. Океанното чувство&#8230;.</p>
<p>&nbsp;</p>
<p>Две психични преживявания изправят аналитика пред нуждата да вярваш. Първото препраща към онова, което Фройд в отговор на запитване на Ромен Ролан описва не без резерви като &#8222;океанно чувство&#8220; (в Цивилизацията и разочарованието от нея, 1929**). Фройд описва съкровеното единство между Аза и околния свят, усещано като абсолютна сигурност, пълно задоволяване, безкрайна защитеност, но също и като загуба на себе си, в която сме погълнати от околната среда, тя ни заобикаля и прегръща, тя ни обхваща (като контейнер) – и напомня преживяването на кърмачето, което още не е установило граници между своето Аз и майчиното тяло. Неоспоримо и несподелимо, дадено само на &#8222;някои&#8220;, чиято &#8222;регресия може да стигне достатъчно далеч&#8220; и все пак признато от Фройд като изначално преживяване на Аза, това пред-езиково или над-езиково преживяване, доминирано от усещания, стои в основата на вярването. Вярването не в смисъла на предположение, а в силния смисъл на непоклатима сигурност, сетивна пълнота и неоспорима истина, която субектът изпитва като необичайно над-живяване, едновременно сетивно и ментално, и собствено казано – като екстатичен експеримент. Някои естетически творби, като например Прустовия роман По следите на изгубеното време, свидетелстват за това: повествователят описва сънища без образи (&#8222;сънят от втория апартамент&#8220;*), изтъкани от удоволствия и/или болки, за които &#8222;ние&#8220; &#8222;вярваме&#8220; (уточнява той), че са неназовими: сънища, които мобилизират крайната напрегнатост на петте сетива и които само една каскада от метафори може да се опита да &#8222;преведе&#8220;. Разказът за тези сънища може да бъде тълкуван като триумф над &#8222;ендогенния аутизъм&#8220; (&#8222;autisme endogène&#8220;), който живее в несъзнаваните глъбини на всеки от нас, според психоаналитичката Франсис Тъстин. Дали писателят не успява да победи тези травми там, където аутистът се проваля?</p>
<p>&nbsp;</p>
<p>В. Второто логическо движение, присъщо на вярата, е &#8222;първичната идентификация с бащата от индивидуалната предистория&#8220; (Фройд, &#8222;Аз и То&#8220; (1923).</p>
<p>&nbsp;</p>
<p>Да вземем Псалм 116: 10: &#8222;He&#8217;emantikiadaber&#8230; הֶאֱמַנְתִּיכִּיאֲדַבֵּר&#8220;; &#8222;Вярвах дори когато казвах: силно съм съкрушен. Аз, който в своята необмисленост казвах: всеки човек е лъжа.&#8220;** Свети Павел в своето Второ писмо до Коринтяни, 4:13, подема като ехо гръцкия превод на Псалм 116: &#8222;Epistevsadioelalissa&#8230;&#8220;***; на латински: &#8222;Credidi, propterlocutussum&#8220;, на български: &#8222;Повярвах и затова говорих&#8220;; на френски: &#8222;J&#8217;ai cru et j&#8217;ai parlé&#8220;; на немски: &#8222;Ichglaube, darumredeich&#8220;; на английски: &#8222;Ibelieved, andthereforeIhavespoken&#8220;.</p>
<p>&nbsp;</p>
<p>Тъй като псалмистът припомня, няколко реда преди това изказване, едно милосърдно вслушване от страна на Бог, любящия Друг, Третото лице, и като събирам различните тълкувания на еврейския термин &#8222;ки&#8220;: &#8222;и&#8220;, &#8222;затова&#8220;, &#8222;въпреки&#8220;, аз разбирам стиха така: &#8222;Тъй като Ти ми говори и ме изслуша, вярвам и говоря въпреки неназовимото.&#8220;</p>
<p>&nbsp;</p>
<p>Контекстът на Псалма е следователно съвсем ясен: той свързва вярата (&#8222;emuna&#8220;, където се чува корена &#8222;amen&#8220;, вяра или вярване), която ръководи речевия акт, с конкретни твърдения, които понякога са подвеждащи и потискащи (&#8222;силно съм съкрушен&#8220;, &#8222;хората лъжат&#8220; и т.н.). Вярата, ще рече: убеждението, че &#8222;има Друг, когото слушам и който ме слуша&#8220;, държи ключа – условието и дълбинния смисъл – на самия речеви акт, бил той и оплакване. Тъй като вярвам, говоря; не бих говорил, ако не вярвах; да вярвам в това, което казвам, и да постоянствам в казването, произтича от способността да вярвам в Другия, и съвсем не от екзистенциалния опит, който е силно разочароващ (съкрушение и лъжа). Но какво е &#8222;да вярвам&#8220;?</p>
<p>&nbsp;</p>
<p>Латинското credo произхожда от санскритския корен, kredh-dh/srad-dhā, което обозначава акт на &#8222;доверяване&#8220; именно от този корен идва и секуларизираният финансов кредит: депозирам едно благо, като очаквам отплата (Емил Бенвенист детайлно е обяснил това развитиe*). Вярването е кредит: не е учудващо, че и двете днес са в криза&#8230;</p>
<p>&nbsp;</p>
<p>Каква е връзката с Фройд?</p>
<p>&nbsp;</p>
<p>Психоаналитичният експеримент на детето и на възрастния свидетелства, че съществува един ключов момент от развитието, при който infans (детето, което още не говори) се пренася или &#8222;проектира&#8220; във външно лице, с което се идентифицира: любящия баща.</p>
<p>&nbsp;</p>
<p>Първичната идентификация с &#8222;бащата от индивидуалната зора на символната тройност, която замества обаянието и ужаса от двойната взаимозависимост майка-и-дете. Това доверяващо се признание, предлагано ми от бащата, обичащ майката и обичан от нея, и към когото аз на свой ред се обръщам, променя ехолалията в езикови знаци, чийто смисъл бащата фиксира.</p>
<p>&nbsp;</p>
<p>Знаци на обекти, но преди всичко знаци на моето ликуване и на моя ужас, думите на езика трансформират тревожността ми във &#8222;вярващо очакване&#8220;: gläubigenErwartung**, пише Фройд. Бащиното любящо вслушване придава смисъл на онова, което без него би било неизречима травма: безименна прекомерност на удоволствия и болки. Само че не Азът конструира тази първична идентификация; нито пък ми я налага любящият баща. Съпричастието (Einfühlung) – това начало, тази нулева степен на ставането Едно с третия – е &#8222;пряко и непосредствено&#8220; като гръм или халюцинация. Това &#8222;единение&#8220; на мен-в-другия-който-е-трети се отпечатва в Аза и го основава&#8230; с посредничеството на сетивността и речта на майката, обичаща бащата – майка, на която аз все още принадлежа и от която все още съм неотделима. Аз не говоря без тази майчина опора, която представлява моето &#8222;вярващо очакване&#8220;, отправено към любящия баща от индивидуалната предистория: баща, който притежава &#8222;атрибутите на двамата родители&#8220;. Този баща, който ме е предшествувал, който е трябвало да бъде там още преди Лай, преди известният &#8222;Едипов&#8220; баща да формулира своите забрани и закони.</p>
<p>&nbsp;</p>
<p>Така се очертава един въображаем баща, който, като ме признава и обича през майка ми, ме кара да вярвам, че и аз мога да &#8222;вярвам&#8220;. Че мога да се идентифицирам с него – Фройд използва термина &#8222;вложение&#8220; (&#8222;Besetzung &#8220; на немски, &#8222;cathexis &#8220; на английски). Да вярвам и/или да влагам в него не като в обект на нужда и желание, а да влагам в представата, която той има за мен, и в неговите думи – в представата, която имам за него, и в моите думи. &#8222;Вярвах и говорих.&#8220;</p>
<p>&nbsp;</p>
<p>Само на тази основа нуждата ми да вярвам, която е била задоволена по този начин и ако са ми били предложени оптималните условия за развиване на езика, ще може да се съчетае с друга способност, разяждаща и освобождаваща: желанието да зная.</p>
<p>&nbsp;</p>
<p>Кой не знае ликуващия транс на детето, поставящо въпроси? Все още намиращо се на границата между плътта на света и царството на езика, то не спира да ни води към онази несъвместимост между имената и съществата. Тази празнота между имената и Битието, която вече не го ужасява, а го разсмива, тъй като вярва, че е възможно да назоваваш, да караш да се назовава.</p>
<p>&nbsp;</p>
<p>Юношата е вярващ</p>
<p>&nbsp;</p>
<p>Детето-крал, което дреме в &#8222;детството&#8220; на всеки от нас, е според Фройд (&#8222;Три студии върху теорията на сексуалността&#8220; (1905)) &#8222;изследовател в лаборатория&#8220;: с всичките си събудени сетива то се опитва да разбере откъде идват децата. Това неутолимо любопитство е тъй изкусително, че затъмнява характеристиките на юношата: точно защото няма юноша без нужда да вярва.</p>
<p>&nbsp;</p>
<p>Юношата не е изследовател в лаборатория, той е вярващ. Всички ние сме юноши, когато изпитваме страстта по абсолюта. Фройд не се е занимавал с юноши, защото самият той е бил най-невярващият, най-нерелигиозният от всички хора, които някога са съществували. Да вярваш, в смисъла на [религиозна] вяра, предполага страст по една абсолютна връзка с обекта (т. нар. обектното отношение): вярата желае всичко, тя е потенциално интегристка, какъвто е и юношата. Адам и Ева, Ромео и Жулиета са неин емблематичен образ; всички ние сме юноши, когато сме влюбени.</p>
<p>&nbsp;</p>
<p>Само че, тъй като нагоните и желанията ни са амбивалентни, садо-мазохистични, вярването, че Идеалният Обект съществува, е постоянно застрашено, когато не е напълно доведено до провал. Тогава страстта в търсене на идеален обект се обръща в наказание и самонаказание, които идват с цялата си свита: разочарование-депресия-самоубийство; или, в една по-регресивна и соматична форма, анорексичен синдром; дори, в съвременния политически контекст, тласъкът, унищожаващ мен-с-другия, който нарекох синдрома на камикадзе. Поради това, че юношата вярва в обектното отношение, той изпитва жестоко неговата невъзможност.</p>
<p>&nbsp;</p>
<p>Вярване и нихилизъм: болестите на душата</p>
<p>&nbsp;</p>
<p>Става ясно, че юношеството, структурирано от идеализацията, е все пак едно боледуване от идеалност: било от идеалността, която му липсва, било от идеалността, с която юношата разполага в определен контекст, но която не се приспособява към следпубертетния нагон и към нуждата му да споделя с един абсолютно задоволяващ обект. Юношеската идеалност по необходимост винаги изисква и винаги е в криза: тя се бунтува срещу идеалните и невъзможни норми. Юношеското вярване съпътства неумолимо юношеския нихилизъм. Защо? Тъй като раят съществува (за несъзнаваното), но &#8222;той&#8220; или &#8222;тя&#8220; ме разочароват (в реалността), аз мога единствено да им се сърдя и да си отмъщавам: от което произтича престъпното поведение. Или: тъй като то (идеалното) съществува (в несъзнаваното), но &#8222;той&#8220; или &#8222;тя&#8220; ме разочароват или ми липсват, аз мога да се сърдя само на себе си и да отмъщавам на себе си, срещу тях: от което произтичат осакатяванията и саморазрушителното поведение.</p>
<p>&nbsp;</p>
<p>Тези типове поведение са само обратната страна на боледуването от идеалност, което постоянства и им служи за опора, без да се оставя да бъде накърнено и още по-малко унищожено. Така токсикоманията унищожава съзнанието, но осъществява вярването в абсолюта на оргазмичната регресия в една халюцинаторна наслада. Анорексичните типове поведение прекъсват майчината линия и разкриват битката на младото момиче срещу женствеността, но в полза на едно свръхвложение на чистотата-и-твърдостта на тялото, което се стреми да се присъедини към фантазма за една духовност, която сама е абсолютна: чрез този фантазъм цялото тяло изчезва в едно Отвъд със силни бащини конотации. Вандализмът е друга екстремна форма, която превръща алчността за абсолютното задоволяване в унищожение на всичко онова, което се различава от това задоволяване, на всичко друго, а накрая и на самия себе си. Тъй като самата граница Аз/ друг, добро/ зло, е унищожена: не съществува никаква връзка, никакъв обект за тези &#8222;субекти&#8220; (които всъщност не са субекти), измъчвани от разпадането на всички връзки и от лишаването от обект.</p>
<p>&nbsp;</p>
<p>Секуларизацията е единствената цивилизация, на която й липсват обредни практики и ритуализа юношите, каквито са съществували от праисторическо време и каквито съществуват в установените религии. Дали това боледуване от идеалност не се дължи на това, че сме отрекли нуждата от идеали?</p>
<p>&nbsp;</p>
<p>Като споделя синдрома на боледуването от идеалност, характерен за юношата, психоаналитикът има шанс да преодолее съпротивите на юношата и да го поведе към един аналитичен процес, към който той изглежда невъзприемчив. Религиозната нужда, заменена през целия ХХ век от идеологическия ентусиазъм, е предлагала и винаги предлага да признае този синдром: ритуалите за инициация, за пост и въздържание, после изкуствата – романът във времето на възникването си през Ренесанса, всички тези форми разказват инициационните приключения на персонажи юноши.</p>
<p>&nbsp;</p>
<p>Разбира се, юношеското недоволство тревожи модерното общество: дотам, че се отпускат сочни кредити за тържественото откриване например на &#8222;Дом на юношата&#8220;, където се изграждатспецифични форми на юношеска психиатрия след детската психиатрия. Само че светският морал се оказва ненадейно изненадан, щом младите ревностни католици тръбят и манифестират срещу &#8222;брака за всички&#8220; и &#8222;се осмеляват да се ангажират&#8220;, според думите на един от младите им &#8222;отчета&#8220;. Това напрегнато завръщане на религиозното чувство най-често възприема формата на &#8222;духовни бриколажи&#8220;, които хората, и по-често юношата, комбинират според вкусовете си и според момента, като заемат от интернет религиозни фрагменти оттук-оттам. Те заемат също и форми на отклонение от признатите религии (сектите) или на интегризъм (окуражаващи в името на идеала експлозия на смъртния нагон).</p>
<p>&nbsp;</p>
<p>В този контекст юношеството може би е и шанс, ако може да го обмислим, за да придружаваме юношите в нуждата им да вярват, която се развива успоредно с невъзможността на това вярване. Така ще съумеем да разтълкуваме по-добре вариантите на това ново разочарование от заобикалящата ни цивилизация, които се изразяват в завръщането на &#8222;нуждата да вярваш&#8220;. А ние споделяме тази нужда чрез посредничеството на това вечно юношество, което живее в нас.</p>
<p>&nbsp;</p>
<p>Накрая, бих искала да обърна особено внимание на бунтовете, наричани &#8222;недоволството на предградията&#8220;, които се усещат особено силно в някои големи градове на Европа: Лондон, Париж, Марсилия&#8230; Не са ли те провал на френския модел на секуларизацията, на светското начало? Става дума за по-сериозен проблем: ние се докосваме тук до едно психическо положение, което е логически и хронологически отвъд или преди сблъсъка на религиите.</p>
<p>&nbsp;</p>
<p>Мисля, че престъпното поведение на &#8222;онеправданите тийнейджъри&#8220; всъщност разкрива една по-радикална фаза на нихилизма, фаза, която се развива под или преди &#8222;сблъсъка на религиите&#8220;. Това престъпно поведение – този &#8222;гангстеро-интегризъм&#8220;, е по-сериозно, тъй като то улавя в по-голяма дълбочина двигателите на цивилизацията, като изразява унищожението на пред-религиозната &#8222;нужда да вярваш&#8220;, гаранция за душевния живот със и за другия, който днес се опитвам да изясня.</p>
<p>&nbsp;</p>
<p>Юношеският гангстеро-интегризъм рязко изкара на бял свят факта, че вече и самото религиозно третиране на бунта се оказва злепоставено, недостатъчно да осигури райското стремление на този парадоксален вярващ, на този нихилистичен вярващ – по необходимост нихилистичен, поради това, че е патетично идеалистичен – какъвто е дезинтегрираният юноша, десоциализиран в безмилостната глобализирана миграция.</p>
<p>&nbsp;</p>
<p>Психоанализата поема риска да застане от страната на тази дълбинна дезорганизация на личността – разпадането на връзките ваза (&#8222;аз&#8220; не съществувам&#8220;, &#8222;няма нищо освен един нагон за разпадане, готов на всичко&#8220;) и на връзката с другия – чак до лишаването от обект (&#8222;другият няма нито смисъл, нито стойност&#8220;), където триумфира единствено смъртният нагон, злонамереността на злото. Ето че се сблъскваме по нов начин с понятието &#8222;радикално зло&#8220;.</p>
<p>&nbsp;</p>
<p>Какво значи радикално зло? То се състои в това да се обяви – и да се осъществи – излишеството от човешки същества, което води до тяхното унищожаване, до тяхното осмъртяване (Кант, Арент).</p>
<p>&nbsp;</p>
<p>Безпричинно ли е радикалното зло? Мистиката и литературата твърдят, че е безумно да се търсят причините на радикалното зло. Ние – политическият пакт – не можем да спрем дотук. С психоаналитичния опит не ми е достатъчно да се бунтувам. Аз търся логиките на крайното зло, за да му направя по-точно тълкуването в преноса-контрапреноса. Ние откриваме, че след семейната дезинтеграция и общественото безсилие, определени хора – особено юношите – се поддават на боледуването от идеалност: неспособни да разграничат добро и зло, вътре и вън, субект и обект, те буквално експлодират. От двата нагона, които живеят в нас, нагон на живота и нагон на смъртта, именно смъртният нагон поглъща душевния живот, който гасне в сляпа деструктивност и е в крайна сметка самоунищожителен. Нуждата да вярваш пропада в империята на разпадането на връзките и лишаването от връзка с обекта, придружени от едно безумно удоволствие или в празнотата на апатията.</p>
<p>&nbsp;</p>
<p>Тук трябва да направим едно разграничение. Да, съществува, от една страна, зло, което е резултат от сблъсъка на ценности, който сблъсък сам е продукт на разнообразните и конкуриращи се либидинални интереси, които поддържат схващанията ни за доброто и злото. Религиозният човек и моралният човек са конституирани от тези схващания: повече или по-малко виновни и разбунтувани, те живеят от тях, загрижени са за тях и се надяват да ги изяснят, за да може евентуално да започнат да се разбират, вместо да се избиват.</p>
<p>&nbsp;</p>
<p>Освен това зло обаче съществува едно друго, крайно зло, което помита смисъла на самото разграничение между добро и зло и по този начин унищожава възможността за достъп до съществуването на ближния и впоследствие на самия себе си. Тези гранични състояния (États limites, borderline states) не намират убежище нито само в болниците, нито само на кушетката, а се развиват в социополитически катастрофи, в отвращението [l&#8217;abjection], което предизвиква у нас унищожаването на човечността – на пълното унищожение: като при Холокоста (Шоа), организиран от нацистките лагери на смъртта, този ужас, който все още нашият разум не може напълно да обясни. Само че в днешния глобализиран свят нови форми на крайното зло се разпростират в тълпата на болните от идеалност.</p>
<p>&nbsp;</p>
<p>И именно от тази диагностика произтича дързостта на психоаналитичния съпровод, който се стреми да бъде много повече от някакъв &#8222;схватлив морализъм&#8220; (moralisme compréhensif) (Лакан). Този съпровод поставя аналитика на непоносим кръстопът, където това лишаване/набавяне на обект се извършва и застрашава анализанта и аналитика, но където също може да се задейства едно реструктуриране (възраждане). Такъв е нашият облог, след откритието на смъртния нагон (Фройд) и на потенциалната злокачественост на боледуванията от идеалност, присъщи на психическия апарат. Тези болести на душата, които унищожават нуждата да вярваш и желанието да знаеш по такъв начин, че човешкото същество, неспособно да прави вложения и да установява връзки, лишено от &#8222;себе си&#8220; и от смисъла на другия, се скита в едно отсъствие на &#8222;свят&#8220;, в един не-свят, без каквото и да е &#8222;добро&#8220;, &#8222;зло&#8220; и &#8222;ценност&#8220;.</p>
<p>&nbsp;</p>
<p>Възможно ли е да доведем аналитичното вслушване до тези граници на HomoSapiens и все още да практикуваме психоанализа в тези условия?</p>
<p>&nbsp;</p>
<p>Съвременното общество се намира пред едно историческо предизвикателство: способно ли е да се изправи пред тази криза на нуждата да вярваш и на желанието да знаеш, която похлупакът на религията вече не може да овладее и която заплашва основата на връзката между хората? Тревожността, която смразява демокрациите в това време на ексцесина фона на икономическата и социална криза, изразява несигурността ни пред този колосален залог. Способни ли сме да мобилизираме всички средства, полицейски, както и икономически, без да забравим средствата, които ни дава изследването на психиката, за да съпроводим с деликатността на необходимото вслушване, с адекватно образование и с подобаваща щедрост, това мъчително боледуване от идеалност, което ни връхлита и което изразяват юношите от добрите квартали, а още повече от зоните на безправните. Интерпретирана по този начин, &#8222;кризата на младите&#8220;, която зове Бог, и кризата на онези, които се поддават на злонамереността на злото, не може да не ни засяга.</p>
<p>&nbsp;</p>
<p>Опитах се да ви кажа как тази криза засяга мен. Дали не съм оптимистично, дори твърде оптимистично настроена? Бих се определила по-скоро като енергична песимистка, която оценява в мисълта единствено активния разум или по-скоро актуалността на разума. Питам тогава: какво да се прави? Какво да направим ние? Подемам Ницше: &#8222;Да се постави голям въпросителен знак върху най-голямата сериозност&#8220;,* а значи и върху това, което се нарича Бог. За преоценка (UmwertungallerWerte) на ценностите, на страстите, на нуждите да вярваме и на желанията да знаем. Да не капитулираме пред злото, дори и пред крайното зло. Но да продължаваме търпеливо търсенето – не на някаква сигурност, не на някакво си утопично равновесие или система, а на онази крехка точка, която, френският математик и философ от 17 век, Блез Паскал описва като &#8222;вечно движение&#8220;: &#8222;Който е открил тайната да се наслаждава на доброто, без да се ядосва на противното му зло, ще е намерил точката. Това е вечното движение.&#8220; Ами ако бунтът, който ни липсва днес, е тъкмо тази &#8222;точка&#8220;, това &#8222;вечно движение&#8220; към &#8222;тайната да се наслаждаваме на доброто, без да се ядосваме на злото&#8220; &#8230; Определено интимно преживяване&#8230;</p>
]]></content:encoded>
					
					<wfw:commentRss>https://dvatabuka.eu/%d1%8e%d0%bb%d0%b8%d1%8f-%d0%ba%d1%80%d1%8a%d1%81%d1%82%d0%b5%d0%b2%d0%b0-%d0%bd%d0%be%d0%b2%d0%b8-%d1%84%d0%be%d1%80%d0%bc%d0%b8-%d0%bd%d0%b0-%d0%b1%d1%83%d0%bd%d1%82%d0%b0/feed/</wfw:commentRss>
			<slash:comments>0</slash:comments>
		
		
			</item>
	</channel>
</rss>
